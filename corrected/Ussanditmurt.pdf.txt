USSAN di TMURT Ussan di Tmurt USSAN di TMURT Tasuqqilt sɣurAzwel-is amezwaru Ussan di Tmurt.
Taddart-iw 5 Ussan di Tmurt I .
Taddart-iw Ur lliɣ ara seg wid-nni yettɣuddun taddart-nsen.
Mi ur fneṭzeɣ ara s waya nezzeh, ẓriɣ acuɣer.
Teḥṣa sukleɣ rniɣ ɛaceɣ aṭas di tmura n medden.
Ihi segmi teẓra rwaḥ d tuɣalin-iw d ayen yezgan, tuɣal ula d nettat ur d-tettarra ara lbal-is ɣur-i.
Neɣ dayen, ur iyi-tettkukru ara.
Tettqabal-iyi-d dɣa, yal tikelt, am yinebgi-nni n yumayen1, s wudem-ines n yal ass ; udem-nni swayes tettmagar arraw-is – widak i teffɣen zik ɣer tafrara, ttuɣalen-d tameddit seg lexlawi.
Tga deg-i laman yerna ḥulfaɣ yis-s.
Laman-nni yezdeɣ ul-iw.
Wid i d-irezzfen yerna qqaren fell-as yir awal, ttgen-t nnig wulawen-nsen kan.
Ṭṭfen-as tuḥsift imi tecmet, maca ur tekkat ara seg-sen, mebla ccekk, acku tettban-asen-d tecmet ugar, mi ara d-uɣalen akken seg lbeɛd, tili ɣaben aṭas aya rnu ččuren-d iqerra-nsen d tugniwin icebḥen.
Imil ḥemmlen-tt, ayen bɣun inin-t.
Lḥaṣun, ttuɣalen alamma ttwalin-tt akken tella, ttafen ziɣ tesɛa sserr.
Maca seg yimir, ad qqlen am nettat, mačči d imaynuten, dayen.
Ad d-rzun wiyaḍ daɣen ad d-afen imezwura cemten, maca ad d-tezzi nnuba-nsen ula d wi – ur ttɛeṭṭilen ara ad cabin akk medden.
Taddart-nneɣ ur tettbeddil ara, d tinn n zik d tinn n tura ; d timnezzeht yettnezzihen di rwaḥ 1 Neqqar : Inebgi n yiwen n yiḍ, ad ak-geɣ i tebɣiḍ ; Inebgi n yumayen, ad ak-geɣ uftiyen.
6 Ussan di Tmurt d tuɣalin n warraw-is tefna lɣerba – lɣerba n yiḍelli d tinn n wass-a.
Taddart-nneɣ d tinn yettqamaren, s yiles ḥercawen, wid icerrḍen d wid iḥemmqen ; d tinn yessefcalen wid yesfiliten rennun ttmamin.
Ur tettmagar ara inerzaf imaynuten s yiles ḥercawen armi i d-gellun s yir rriḥa n temdint.
Nekki ɣileɣ ufiɣ-d ssebba n waya, maca ur ssawḍeɣ ara ad as-ččaṛeɣ tiṭ.
Nettat, tɛudd fehmen akk medden annect-a, rnu ttɣunzun-tt mettɛemmed.
D ayen i tt-yeǧǧan senninet armi i d-tettban teqqar i yal yiwen seg warraw-is ijaḥen : – Ur ttfux ara, s ukustim-nni-inek icebḥen d tbalizt-nni-inek, ay amejṭuḥ ! Ɣur-k ad tettuḍ, akustim-nni ad yuɣal ad yekmec.
D nekki ara d-yelletthun did-s.
Ad yames zzit, ad t-yali uɣebbar (ur yettwali yiwen) ara t-yesfexsen, ad as-d-neg takekkuct (tumeṭ).
Yiwen n wass deg wussan, ur nebɛid ara, ad t-id-tessufɣeḍ, ad telseḍ ɣer lexla mi ara truḥeḍ ad d-terẓeḍ iḥerqan.
Teẓriḍ, hatan wayen i t-id-yettrajun ! Tabalizt ? Fell-as ad nemmeslay ad nernu ! Ẓriɣ sani ara tuɣal, tbalizt-nni.
Ɣef ukufi n teɛrict (takanna) ara ters, neɣ ala ? – Ad tthenniɣ seg-s meqqar.
Ɣur-s lweqt i wakken ad tt-alin yiluyan (ddexxan).
Yiwen n wass ad tt-id-teddmeḍ i wakken ad tinigeḍ daɣen ; ass-nni, ad ak-tḥeccem deg tmacint ad ak-ternu deg lbabur.
Ticki ara d-rsen – wid i d-yerzan si Lpari – seg uṭaksi i d-kran iwakken ad ɣwun tulawin, tiwwura merra ad d-mfarezzant iwakken ad ten-walint mi ara d-ttɛeddin akken.
Tettban-d taddart, din, amzun tesɛa tiwinas n wallen ; neɣ 7 Ussan di Tmurt tuɣal d tiṭ annect ila-tt : tiṭ-nni mm yigiman n taṭṭucin i ken-id-yettmuqqulen seddaw n tiṭ, s uskeɛrer.
– Hah ! Amek tufam tizenqatin-iw ? Ḍeyyiqit, umsent ? Ur iyi-terra ara tmara ad tent-ffreɣ fell-awen.
Ẓriɣ-ken, asmi akken tellam mejṭuḥit, i tcerrhem mi ara trekḍem akken deg-sent am yibezziwen imeɛfan ! Yya, ɛeddit ! D tajmaɛt-nwen, tihin.
Ẓriɣ, tettban-awen-d ur teswi, ur tlaq.
Teẓram amek i ken-id-ssuguneɣ? Ttwaliɣ-ken am wakken tettwalim akken amcic-nni aṭiṭuḥ yuggaden ticki ara d-yezger tajmaɛt yeččuren d arrac, arrac yeččan deg uksum-nsen.
Mejṭuḥ wejdar-nwen ? D ayla-nwen, ɣurwet ad tettum ; teččurem-t s wayen iɛeddan fell-awen ; yeččur s yisem-nwen, s tirga-nwen tiqdimin ; yezga d anagi ɣef tirga-nwen tibujadin, ɣef tnegfin-nwen d westaser-nwen.
Qenɛet ihi, ur cerrḍet ara ! Ad tafem iman-nwen da, yerna ad twalim, d nekk i awen-t-id-yennan...
Ihi akka ! Innan am wi, nekki, xḍan-iyi.
Ala, nekki, ur nwiɣ ara tga-iyi udem nnig wiyaḍ, neɣ tufa-iyi xulfeɣ-ten.
Dayen, seg wakken tezga teẓẓar-iyi, tuɣal teɛya deg uqamer i tt-ttqamareɣ akken.
Ad as-neg yella wass i deg ara tɣil ẓẓayit wallen-iw fell-as, ass-nni d ahuzzu kan ara thuzz tuyat-is.
D aya kan, ma nezmer ad d-nini akka : – Ahh ! D kečč daɣen ? Xerṣum serked iman-ik, icaḍ ! Ur iyi-terziḍ ara...
Ɣiwel, kcem s axxam.
Kcem ɣer dihin ! Ɣer yixf-ihin, d azniq n At Flan, anda tella akken teɣlaṭ ḍeyyiqet, ɣezzifet ; taɣlaṭ-nni i deg llan yixxamen yecban leqwas yezḍan s ubudid, acku yal yiwen deg-wen yefreg iman-is s tgusa.
Ẓriɣ ur tecriheḍ ara.
Ẓer agudi-inu, twalaḍ-t !? Yeččur kan armi d-yeffel.
Ad teẓreḍ daɣen taɣrabt-nni i d-ifergen akken taxxamt n tjarett-nwen, tamɣart-nni, trab-d di tegrest n yilindi, maca nerra-tt-id s uɣanim...
Ur ttaggad, mazal yella waluḍ deg yizenqan iwakken ad amsen yisebbaḍen2-nni i d-tessarjiḍ akken, ad rnun ad amsen rrǧul n testawt-ik.
Mačči anagar aluḍ, lḥaṣun.
Mi ara d-truḥeḍ ad teqqimeḍ ɣef yidebdiyar n Tejmaɛt...
– Teskeɛrireḍ, a yemma tamɣart ! Rriɣ-d s lexber : ttnulfunt-d deg-m kra n tɣawsiwin.
Abrid-a, yewweḍ-d armi d timeqbert.
Rnu hatan ṣeggmen-t, d aṭas ; ssaherwen-t, rnu ssan-as aẓrar.
Tcerheḍ cwiṭ, neɣ ala ? Ini-d kan ! Hatan yella yiwen n ugaraj3i aseggas-a, ilindi ulac-it.
Zdat-s tella tsirt n uzemmur akk d tinn n yiẓid s zzhir n umutur 4.
Mmeslayen-iyi-id daɣ ɣef yiwet n lkuca tɛerrek s tmacinin ; tbeddleḍ tazzla tura, kecmen-kem-id imuturen (imsedda).
Neɣ d iḍuman i kem-iceɣben ? Iḍuman, anda teddiḍ llan.
Deg temdinin, ugaren.
Dacu kan, dinna ɣebbun-ten.
Tettfuḥ ddunit, ɣas akken ur d-yettban wayra.
Tettfuḥ, s tidet.
Serked iman-im ihi, a yemma tamɣart ! Ayen nebɣu neg-it, akken nebɣu nexdem, ur nessaweḍ ara ad am-nbeddel udem, d aswiɣi kan ara kem-neswiɣ, ma yella wi nɛuned neɣ neɛreḍ ad am-neg kra.
Tiɣmi-inem d tinn n wakal, kemm tekkiḍ-d seg wakal.
Akal yeṣfa, yerẓen, zeddig am tfellaḥt-nni yemmuɣebnen, tili d yelli-s n laṣel.
Akken ad nessiweḍ ad am-nefk udem-nniḍen, ilaq ad kem-id-neqleɛ seg yiẓuran, ad kem-nessenger, ad nessiweḍ 2 Asebbaḍ : ameddas ( neqqar: afus yeččur ameqyas, aḍar yeččur ameddas).
3 Agaraj neɣ aseddari.
4 Amutur neɣ amseddu.
9 Ussan di Tmurt iɣiɣdan-im anda-nniḍen, taggara ad neɛreḍ ad am-nsers lsisan fell-asen.
Ass-nni, kemm ad temmteḍ, ma d nekni ulanta ara niri.
Ihi acuɣer tettečḥeḍ fell-aneɣ ? Ayɣer i aɣ-tettqabaḥeḍ s yir imi ? Yella ttbut n zeddi n yidammen yifen tuɣalin-nneɣ, yal aseggas ? Neɣ tcukkeḍ ur kem-neḥmil ara ? Ihi akken wa ur inekker wa, err iman-im tettcedhiḍ-aɣ nezzeh, am wakken i kem-nettcedhi daɣ nekni.
Wid i kem-itettun – tettsedḥiḍ s wannect-a, ẓriɣ – ur uksanen ara : tqubel-iten-id ddunit s wussan imellalen, tiyita ur telli seg-sen.
Ssawaḍen alamma ttcukkun deg-m telliḍ, rnu deg ccekk-nni ay ttafen iman-nsen.
Ahh ! Lemmer ad teẓreḍ liser i deg llan agemmaḍ akkin, ad nesren yiceṭṭiḍen ɣef yiri-inem ! Ma teldi-d lqaɛa imi-s, ad deg-s tkecmeḍ ! Mačči d Taqbaylit i am-d-ǧǧan ! Asmi ara d-awḍen yir ussan : areṭṭal, aṭṭan, lḥif, tewser – acku ddunit tettneqlab – imir-nni ad as-inin yergazen-nni n lɛali : « Ahh ! tura amer d tuɣalin ! » Ass-nni, ad d-mmektin kra yellan, d kra i ten-iḥuzan.
Ad d-tiḥnin tasa ɣef tinn i t-id-yurwen ! Segmi i kem-uḥwajen dayen, ad uɣalen ad kem-ttirin.
Dɣa, yiwen n yiḍ kan akka, ad d-ggaǧǧen iwakken ad aɣen amḍiq-nni i asen-tḥerzeḍ akken i nutni ; amḍiq-a, mačči d amxalef : d axemmuj yuɣen talɣa n tmellalt i d-yezgan d ihin, ɣer taggara n usikel, ɣer wanda yessawaḍ akken webrid n ṭumubil, anda ara naweḍ merra nekni, yiwen n wass deg wussan.
Amḍiq-a, d aẓekka ara icabin akk wiyaḍ, acku yiwen ur yettaru isem-ines fell-as; d aẓekka ɣef ara d-mɣint temẓin tileqqaqin akk d yiǧeǧǧigen icebḥanen, mi ara tɛeddi fell-as tefsut tamezwarut.
10 Ussan di Tmurt II .
Tajmaɛt n At Flan 11 Ussan di Tmurt II .
Tajmaɛt n At Flan Tajmaɛt n yirgazen, n yirgazen merra ; d ayen ur nettnuz ur nettwarhan.
Di tegti, ur tettaččar i yiwet tiṭ, maca yeffeɣ-itt waluf – mačči d ayen i tt-iceɣben.
Isem-is d awal-is.
Rnu imi i as-nessawal tajmaɛt, anda tebɣu tezg-d : ɣer zdat, di tlemmast, deg wemḍiq-nniḍen, neɣ deg webrid – ɣas ur banen ara yiɣulad-is – kra ur yessenɣas deg wazal-is.
Tajmaɛt tesɛa amezruy-is d ccan-is, ɣur-s daɣ lɣaci-ines.
At tama ufella ɣur-sen tajmaɛt-nsen –Tajmaɛt ufella–, at tama n wadda s tin-nsen –Tajmaɛt n wadda–, at tama talemmast ɣur-sen daɣ tin-nsen – ta, ttsemmin-as medden akken i asen-yehwa.
Di taggara n wawal, tella Tejmaɛt-nneɣ, tella tin-nwen, tella tin-nsen.
Akka i yella lḥal ihi.
Meɛlum, Tajmaɛt-nneɣ tif akk tiyaḍ.
Ur teffreɣ ara fell-awen annect-a : ttɣunzuɣ cwiṭ tiyaḍ.
Akka kan i d nekni.
Yak yal yiwen yeqqar : d ibawen-iw i itewwan ! Irgazen sɛan ixxamen d yiɣudan, dɣa akken ur qniɛen ara, rnan kesben Tajmaɛt.
Dɣa dayen, cerhen.
Tajmaɛt mačči n wedrum, yal yiwen iɣil d ayla-s, weḥd-s.
Mi ara d-yini yiwen : « Tajmaɛt-nneɣ », deg wul-is am wakken i d-yenna « Tajmaɛt-iw ».
Tidmi-a tettṣebbir-it dɣa imi meẓẓey wexxam-is yerna ḍeyyiqet tefragt-is.
Ad tafeḍ-t yeqqim ɣef yidebdiyar s 12 Ussan di Tmurt ibalmuden tfenṭazit, ad yeẓẓel fell-asen, ad yezdew, ad yemmeslay.
At txerrubt-is ad aɣen imukan ɣer tama-ines.
Idebdiyar hrawit, ad rtaḥen yimertaḥen ! Yiwen ur yettnal wayeḍ.
Ma yella-d wass deg wussan, ass n wedriz d amedya, i deg ččuren yidebdiyar-nni, ass-nni, ad cerhen medden, imi myeẓren.
Hatayen ! Ad as-neg llan wid yettemraden deg Tejmaɛt, wi, ilaq yiwen ur itelles wayeḍ, d aya kan.
Tajmaɛt n medden merra, maca n yal yiwen daɣen.
La ttwaliɣ yiwen n uzemzi n tafza tazeggaɣt annect ila-t, ɣer uḍar n yiwet n udebder, yenta deg wakal.
Amsed-a, ɣef tuyat n warisem i d-yedda seg wasif ɣer da.
Da i t-id-ufiɣ asmi akken i d-luleɣ, ar assa mazal-it din.
Ifellaḥen ssemsaden ɣur-s tiqubac-nsen; ; imeksawen, nutni, d lemwas-nsen yeḥfan ay ssemsaden ɣur-s.
Amsed-a n lexla, d ayla-w.
Ɛawdeɣ ẓriɣ-t, melmi aya.
Yettban-d am wakken dinn yettraju-iyi ; dɣa mi ɛeddaɣ, muqqleɣ deg-s amzun d nekk i d bab-is.
Bɣiɣ ad qqumceɣ ɣer tama-s : tuɣ gliɣ-d s tnuga-inu.
Ḥeqqa, acuɣer ala adɣaɣ-nni i d-yegran kan , ala netta iyi-d-yemmugren ? Ttuɣ ur d-nniɣ : idebdiyar-nni d imaynuten, tiblaḍin-nni ɛawden-asent imukan, rnan cebbḥen Tajmaɛt.
Mačči d tinn yellan zik.
Ttbaneɣ dɣa dinn amzun d inebgi.
Amsed-nni azeggaɣ, netta, ur yemwawel ara.
Dɣa nemyaggar dindin.
Tugna n Tejmaɛt n zik, ur teffiɣ ara aqerruy-iw ; teqqim akken tella deg yixf-iw.
Ur txulef ara s waṭas tinn yellan ass-a, d tidet.
Maca d tugna n wussan-nni i iyi-d-izgan deg wul, i iyi-iččuren tiṭ.
D lḥeq-iw, neɣ ala ? Aya iɛeddan, yiwen n udebder yemzin kan i yellan.
D amkan n usehru i d-yezgan deg wul i ttḥukkun ɣur-s ikeryunen 13 Ussan di Tmurt Lamin d umserḍal5 – sin n yImeqqranen (Lɛeqqal) n taddart, n txerrubt-nneɣ i sin.
Lamin d ahendaz.
Adrum-nneɣ yettfafa yis-s ; wa, netteg-as amkan i tɣimit, s wulawen-nneɣ.
Yuklal leqder, s tidet.
Ma yella d wayeḍ, nɛeqqel wid i wumi yerḍel (s tmerna) deg uḥiri-nni i ttḥiren akken, mi ara t-walin iteddu-d ɣur-sen.
Netta, d awfayan, d aẓayan.
Mi ara iɛeddi ad yeqqim ɣef udebder-nni, yettrebbiɛ-it merra.
Yerna ilaq ad aẓen medden akkin akka, acku ur iḥemmel yiwen ad t-id-yennal.
Maca, akken ur yeẓri yiwen melmi ara t-terr tmara ad d-yerḍel ɣur-s, dɣa ur as-d-skanen ara medden aɣuddu-nni i t-ttɣuddun akken, yerna steɛmilen smuzguten-as mi ara d-yettmeslay.
Lḥaṣun, netta d uccen iɣeẓẓan aḍar-is : yessen medden am lǧib-is, yerna yeḥsa d acu i ttxemmimen fell-as.
Mi ara yetturar tiddas (yeɣza bab-istent ɣef udebder-nni ya) d wid yettwalasen, d netta i irebbḥen yal tikelt.
Nutni xeṣṣren mettɛemmed, ma d netta « irebbeḥ »-iten s taḍsa n wuglan, armi i d-yeskan, yeqqar-asen : " Akken, yelha, mi txeṣreḍ, a gma !".
Deg at wedrum-nneɣ, yiwen ur yettextiṛ amḍiq i tɣimit, anagar Lamin d Umserḍal.
Ihi, anda yufa yiwen amkan, yeqqim.
Yella dɣa udebder n umɣar Usaɛda.
Amɣar-a d aderɣal, iḥemmel adebder-a, ur neẓri ayɣer.
Akken i t-id-ttafen medden dinn yal ass, dɣa gan-as isem n adebder n Usaɛda.
Seg yimir, yeqqim-d yisem-nni.
Nekk ssneɣ amɣar-a am lexyal kan, maca ula d ilemẓiyen n wass-a daɣen ssawalen-as akken, adebder n Usɛada, ɣas akken werǧin ẓrin-t.
Ssawalen-as akka, s nniya-nsen, rnu werǧin steqsan ayɣer.
5 winn yesserḍalen idrimen s tmerna.
14 Ussan di Tmurt D ayen iyi-yeǧǧan ɣileɣ ur cliɛeɣ ara deg-s, armi tezga tugna n Tejmaɛt-nni, tinn n wasmi i lliɣ d agrud, tuɣ ixf-iw ; ahat, nnig ufus-iw i d-yekka waya.
Maca ccḍeɣ, ay at leɛraḍ ! Tajmaɛt-nneɣ tettwaɣ, s tidet.
Ɣur-i lḥeq mi nneɣnaɣ.
D annect-a iyi-d-yessefhem, yiwen n wass, Umeqqran n wedrum-nneɣ.
Ufiɣ-t ur yecrih ara.
Akken kan iyi-d-yeẓra, yefhem dindin riɣ ad as-d-smuzegteɣ.
Ufiɣ-t akken kan yesseqcaɛ igerdan ttiẓẓifen, ǧǧelliben seg udebder ɣer wayeḍ ; netta yerteɛ timedlin-nni s tiyitiwin annect ila-tent.
yenna weqcic-nni aseṭṭaf.
yi-d : medden merra, rnu arrac ḥemmlen ad uraren.
– D tidet, d nekk ahat i iselben.
Tettaǧǧam-ten skarayen ayen bɣan.
Yiwen ur yettrebbi arraw-is, tura.
D nutni i yettrayin ɣef baba-tsen, ɣef yemma-tsen, di lakul daɣen.
Ttruẓeɣ kan aqerruy-iw ; ẓriɣ, ulayɣer ! Wissen, ahat d ayen iɛeddan ay d-ttmektiɣ.
Igerdan tura stehzayen fell-i, ilemẓiyen ttɣunzun-iyi.
Ula d nekk, ur ten-yettawi ara wul-iw.
Jmaɛliman ar asen-skerheɣ ddunit-nsen, kra i kkiɣ ddreɣ ! – Zik-nni ay lhan wussan, yak ? – Anwa i iɣellṭen ? Mačči d nutni, yella ttbut.
D nekni, s yirgazen i iɣellṭen.
Tɣileḍ yella wi i yeqerreḥ userreḥ-a ? Nerra – Teẓriḍ ! Ur tthabin yiwen, tura.
D ddkuk ! – Ur reffu ara, a Baba Ḥmed, i as-nniɣ.
Tajmaɛt n Ttafgen am yiẓiwac, warrac-nni.
Yebren-d ɣur-i, yenna-iyi 15 Ussan di Tmurt nlemmed seg yimeqqranen, ay nesselmad iman-nneɣ amzun ur neẓri wayra.
Timsirin n baba-tneɣ : wa yettu-tent, wa yettazu-tent, akken qqaren ya.
– Ussan daɣ beddlen fell-aɣ.
– Beddlen, acku nserreḥ-as.
Ẓriɣ, nekki, Tajmaɛt n medden merra.
N yirgazen merra.
Maca, ur d-yegri wergaz, ur d-teqqim tejmaɛt.
– D ṣṣwab sari ! – D ṣṣwab, amek ih ? Zik, nettas-d ɣer Tejmaɛt, d irgazen ; nessen awal n yirgazen ; nettqabal medden am yirgazen, ama d gma-k, ama d axṣim-ik, ama d aḥbib-ik.
Deg Tejmaɛt i yimeẓyanen.
Nettruḥu-d akken ad aɣ-d-walin medden nuɣ amkan-nneɣ gar-asen.
Ulac i yifen Tajmaɛt mi ara teččar : am wedrum ameqqran yezdin, yedduklen, yerwan.
Ayen iɛeddan, d ta i d Tajmaɛt.
Mi ara d-aznen, at tama-nniḍen, aqerraḍ-nsen, akken ad yawi lbaḍna-nneɣ, neqqar-as : « Mreḥba yis-k ! », iwakken ad yeḥḥulfu s yiman-is d inebgi gar-aneɣ.
Ad iɣum iman-is, ad yeqqim cwiṭ, kra d leḥya kra d lmeɛna, aredqal ad iruḥ ad yawi ul-is gar yifassen-is.
Tajmaɛt d nnif n txerrubt, d amkan n umeslay iweznen, d winn n tirrugza.
tamezwarut.
– Twalaḍ ! – D tidet, ih.
Asmi i sɛiɣ sin n yiseggasen, yewwi-iyi-d baba gar yiɣallen-is.
Yella Muḥ Ussaɛid – ad fell-as yeɛfu Rebbi! – yettseṭṭil-as tamart i yiwen.
Mi bdiɣ ttruɣ, yefk-iyi-d tayuga n temqestin iwakken ad ddhuɣ yis-sent.
– Teẓriḍ, a Baba Ḥmed, di Tejmaɛt i d-rrugzeɣ 6 tikkelt – Hih ? ...
16 Ussan di Tmurt – Ihi ! Timqestin-nni, hatenta deg wexxam, ar ass-a.
Ɛeddan 35 d aseggas aya.
Ur bɣiɣ ara ad as-tent-rreɣ, netta seg tama-s, ur tent-id-yessuter ara daɣ.
Taḥkayt-a, d baba iyi-tt-id-yewwin.
– Tettnecraheḍ, yak.
Fehmeɣ.
D tidet, ula d zik ur nesseqcaɛ ara arrac.
D irgazen, ula d nutni.
Maca, ttɣimin ttsusumen ɣer tama n yimeqqranen, iwakken ad d-leqḍen awal.
Seg tama-nsen, imeqqranen cerrhen s warraw-nsen.
Neɣ, ma ulac ...
neɣ ma ulac, ad ten-aznen ɣer wanda ara nserraḥen yifadden-nsen s tazzla d umerreḥ, ɣer tqerrabt neɣ ɣer Mecmel.
Ḥsan : Tajmaɛt, n wid yettɛeqqlen.
Ur iyi-d-qqar ara : « Ur d-cfiɣ ara i tɣawsiwin am ti, kečč daɣen !? ».
Cfiɣ-asent-id, d ayen yellan.
Lliɣ d acawrar, annect n ufus n umehraz, maca ttɛeqqleɣ mačči d kra ; akken d aqcic, tikwal nettɣimi gar sin n yijaddiwen n wawal mi ara ttemjadalen.
Ur zeggleɣ ara tiswiɛin n unejmuɛ ; rnu, mačči d tikelt neɣ d snat ay neǧǧa, nekk d yimendiden-iw, turart i wakken ad d-nruḥ ad nesmuzget i yirgazen.
Ad nesɛu 11, 12 alamma d 13 n yiseggasen deg lɛamur-nneɣ.Tameddit i tettaččar Tejmaɛt, di tegti.
Mi ara d-rzun ifellaḥen seg lexlawi, teffɣen-d ɣer tejmaɛt, ttɣimin alamma yeɣli-d yiḍ ; ttaǧǧan ixxamen i tlawin, ttlawint imensi.
Sgunfuyen alamma teɣli-d tallast ; deg yiḍ n tziri, ttɛawazen alamma yettnaɣ yiḍ d wass.
Ayen i d-lemmdeɣ d tamussni mi ara ttmeslayen akken yirgazen, d ayen ur tettamneḍ, a wa.
D cwiṭ n tmussni ay ssneɣ kan deg tirakalt iyi-yeǧǧan ssawḍeɣ armi d-kkiɣ akk tamiwin n Fransa – Asamer, Amalu–, timura n Lurup – Lalman, Legniz– d Marikan.
Iwwi-d ad yeddu yiwen did-s, d winn d-yettalsen akken ; ad yeddu did-s ɣer tɣaza (lmina), ɣer luzin, 17 Ussan di Tmurt ɣer lḥebs7, ɣer unnar n yineḥbas8, ɣer wanda zgan ifellaḥen, ɣer ugraw, ɣer ubisṭru, ɣer ssuq, ɣer wanda yella umenɣi, ɣer wanda llant teqcicin.
Ilaq ad tedduḍ did-s ɣer tmura n medden, ɣer lkaẓirna, ɣer unnar n yimenɣi, ɣer udmer...
Yettban-d d asaḍ n kra n wungal werǧin nelli, ur nezmir ad yili ; asaḍ yecban kra n Mass meqqren, Mass yettselliken iman-is seg yal tinimert; Mass ur nettkukru igejduren, tikerkas, neɣ awezɣi (ayen ur iqebbel leɛqel).
Aredqal, ad d-yezzi wawal ɣer tɣawsiwin-nneɣ, tid ssnen akk medden, d tidet, maca ttrebbint-d ilemẓiyen, ula d ti.
Imawlan ttekklen ɣef yimeqqranen n taddart d uselmed i sselmaden akken arrac di Tejmaɛt.
Nettaf ɣur-sen nezzeh, d ayen yellan.
Nesmuzgut i kra yellan – ur nferren ara –, nettamen kra i aɣ-d-qqaren, ɣer taggara nlemmed kra i wumi nesla.
Akken d arrac ya, nettnadi-d, s usugen, timura ur nesɛi tilisa ; nettxemmim i tmeddurin-nneɣ n uzekka, amzun akken d irgazen meqqrit ya.
Akken qqaren ya : ay yeqquren d adɣaɣ, akurra ifessi.
Timeɣra i d-nlemmed dinn lqayit nezzeh, yerna d timaynutin daɣen.
Zdat n ti, lxeḍbat n Ccix n lakul sellawit, werraɣit am yifer.
Nḥemmel-itent, d tidet, imil ur aɣ-sserhabent ara am tmezwura.
Tikwal – bɣiɣ ad d-iniɣ, qrib yal ass – ur neẓẓar ɣef wanta tasebbiwt, alamma rsen-d sin n yizuranen (at yifadden) seg yidebdiyar ɣer ugnes, iwakken ad msefhamen s wukkim.
Ɣur-neɣ, nekni s warrac, i d-yettḥamin ɣef tama neɣ ɣef tayeḍ – seg wul, meɛlum –, tiswiɛin-a ur d-ttuɣalent ara ɣer ddunit.
7 Lḥebs neɣ : Anarraz.
8 Ineḥbas neɣ : imuraz.
18 Ussan di Tmurt lweqt i yixṣimen-nni Ttgen-asen medden iwakken ad myewwaten s kra n wukkimen, aredqal ad d-kkren ad ten-frun.
Di tegti, ferrun-ten dindin, maca tikwal tettenkar d tirni, taggara ad tafeḍ texleḍ, terwi tebberwi.
Igerdan ur ttḥerriken ara, ttnezzihen kan : cerrhen.
Ticki i asen-teɛjeb tegnit, wid iweɛren ggaren-d iman-nsen ɣer terwayt (nnmara): kkaten s tweqqayin ɣer tlemmast n lɣaci.
Aredqal, ad tefru dayen : ixṣimen-nni, ad ten-zzuɣren yimḥaddan ɣer yixxamen-nsen, taggara ad teɛmer Tejmaɛt s wid yettɛeqqlen.
Tajmaɛt deg tella lɛafya, d tajmaɛt yuklalen leqder.
Akken irgazen ttɣimin ɣef yidebdiyar, i nuɣ tannumi, ttsenniden ɣer uɣrab (lḥiḍ), tigecrar-nsen ɣer yidmaren, cckul d yiḍarren seddaw ubernus.
Ad ten-tafeḍ qqimen, kmumsen am yinisan ; deg wul-nsen, yal yiwen ad yettxemmim ɣef wayeḍ s nniqsan, yiwen ur yettaǧǧa i wayeḍ seg tama-s ; maca, sufella, aqerruy yuki, allen reqqent deg tḥerci.
Tiyugwin-nni n warkasen yersen akken s lmul, d izelman seddaw n yidebdiyar, ssawalent-d i wesgunfu d tegmat gar watmaten ; d asgunfu-nni dɣa i d-yessufɣen ifellaḥen-nni yeɛnan seg yixxamen, iwakken ad ɛemren Tajmaɛt.
Maca, ɣur-k ad yaɛlay kan wawal, ad twaliḍ ibidiyen ldin, lɣaci yenker, arkasen ttafgen deg yigenni, urar yeḥma.
Yessefk ad d-iniɣ tidet : ur yeḍlim ara Baba Ḥmed i d-yennan ula d nekk ddiɣ d wawal-is.
Ilemẓiyen, ass-a, beddlen rray.
Ɛewwlen-d ad aɣen akk tijmaɛin n taddart.
Mi tent-ṭṭfen, ad tent-sxeṣren; mi tent-sxeṣren, ad tent-swiɣen, aredqal ad stehzin deg Teqbaylit.
19 Ussan di Tmurt – Bururu-ihin awessar yettasem deg-neɣ : yesɛa snat n teqcicin ; nefka-asen asihar (ttiɛad) i yimeddukal-nneɣ n tama-ihin, deg neqqmat-is, iwakken ad aɣ-gganin da.
Iɣil ṭṭafaren-aɣ-d ɣef yiḍra n teḥdayin-is.
Nettruḥu ɣer din, d tidet.
Yerna tiqcicin merra, neẓẓar-itent ! Neẓra ur asen-yeɛjib ara lḥal, ula d dinna, di tama-ihin.
Maca, ma nerna daɣ netteg ayen ḥemmlen yimɣaren, ur nteffeɣ ur nkeččem ! Neẓra d acu i asen-iruḥen, mazal la t-id-ttmektin : d leṣfuf, d tasertit, d tismin tisemmamin akk d lbeɣḍ.
Zgan ttemɣuddun, rkan seg tismin yimɣaren-a.
Walit kan d acu i d-ssulin : d lmaɛun ! D aya.
Amezwaru-nsen yesnulfa-d lmaɛun n usɣar, seg yimir d winn kan, ar assa.
Ihi, i asen-ilaqen anagar tasusmi.
Nekni, Tajmaɛt-a, deg-s ur necliɛ ara.
Yella lujaq (lqahwa).
Nettruḥu-d ɣer da, ɣef tiremt, iwakken ad ten-id-nessenṭeq.
Awer yidir rray n at zik ibeṭṭun arraw n yiwet n taddart ! Awer idiren wid yeṭṭfen deg leqwanen n zik ! Nekk ɣur-i lḥaṣun, ttif ayen iɛeddan, maca ula d ilemẓiyen sɛan taktiwin-nsen ; yerna d ilemẓiyen ara as-igen udem-nniḍen i ddunit n wazekka.
yilemẓiyen, d atmaten-iw ; usan-d Äur-i ad iyi-ciwren.
wannect-a d-nusa.
watmaten-nneɣ imeqqranen.
– I yimɣaren-nni ihi ? – Imɣaren ? Ur teẓriḍ ara, niɣ ur crihen ara ! D tamesgida i wumi bɣan ad ɛawden.
Tamesgida n taddart.
– Daɣen ? – Daɣen, amek ihi ! Fell-awen i nettkel, kečč d – Nɛewwel-d ad as-nɛawed lebni i Tejmaɛt-nneɣ...
ɣef Ddurt iɛeddan dɣa, tusa-d ɣur-i yiwet n terbaɛt n 20 Ussan di Tmurt – Taddart akk !? Ahat sɛan lḥeq.
– Ur sɛin wayra ! Mačči d taddart i aɣ-yerzan nekni s yilemẓiyen, d taxerrubt-nneɣ.
– Seg melmi akka ? – D At Flan nekni, neɣ ala ? Teẓriḍ, At Ufella ɛawden-as lebni i Tin-nsen.
D wa kan i d Nnif, a gma.
Ɣur-k ! Imɣaren bran-as, nekni ilaq ad tt-id-nerfed ! At Lpari uznen-d ya tmanyin n alef n frank.
Imeddukal n ‘Lille’ d wid n Lalẓas nura-asen.
Yal yiwen ad d-yefk ayen i wumi yezmer.
Tajmaɛt-nneɣ ilaq ad tif akk tiyaḍ.
Ruḥen cerhen – ferḥen ; tteklen fell-i, ɣilen ula d nekk rriɣ Tajmaɛt-nneɣ deg wul.
Dɣa nniɣ-as asmi ara rezfeɣ ula d nekk, deg wayyur i d-iteddun, ad tt-afeɣ ur tettwaɛqal ara.
Maca, wissen ma ad afeɣ azemzi-nni azeggaɣ n lexla mazal-it yella ? 21 Ussan di Tmurt III .
Mmi-s n Crif 22 Ussan di Tmurt III .
Mmi-s n Crif D kečč, a Rebbi, i iyi-d-ifkan d awḥid d azemmar Anef-iyi ad ṭṭseɣ s yiḍes n lqaɛa.
Ad yeg Rebbi lbaraka n jeddi-k temmar-d fell-aneɣ ! Ilaq ad d-yini yiwen ayen yellan, ɣas ulamma ṣeɛben yinnan.
Imrabḍen d imdanen senninen, maca werǧin wwin-ten medden d imi, armi yiwen ur d-yesfalay tidet.
Nutni ur d-rebbḥen wayra, wid i iɛerrḍen ad d-sseflen tidet-nni daɣ, ur sserkaden ara iman-nsen.
« D acu i ak-yewwin, ay amcum ? », i as-qqaren.
Mi ara teḍru yid-s twaɣit, amcum-nni ad d-yaf dindin ansi i as-d-tekka teyita : : yewwi ddnub.
S usufeɣ n lweɛda, ad yeɛreḍ ad yesfeḍ ddnub yewwi.
Maca dayen, teyita teffeɣ deg-s.
Ur as-d-yegri wayra, anagar ma yeḥmed-iten yerna yeṭṭef imi-ines.
ur tettili teflest n dir-i ara d-yasen ad teswiɣ innan am wi.
Ad iyi-yemneɛ Rebbi ! Iguramen (imrabḍen) ssnen-iyi ddeqs, xerṣum widak-nneɣ.
Nekk ssawaleɣ-asen Sidi, am wakken i asen-ssawalen medden merra.
Mi ara ssudneɣ iqerra-nsen, ẓriɣ nezzeh-nezzeh ur ssudunen ara aqerruy-iw ; dɣa mi ara tedduɣ ɣur-sen, s usteɛmel, ẓriɣ, ad tafeḍ wehhan-iyi-d s ufus iwakken ad ḥebseɣ ur ttaẓeɣ ara ɣur-sen, maca ɣer Degmi 23 Ussan di Tmurt taggara ad d-qeɛden tinyirin-nsen, yerna ad iyi-d-segrin awal-a, s taḍsa n wul : – Ad yeg Rebbi lbaraka n jeddi temmar-d fell-ak ! Ma ɣef wayen teswa, lbaraka-ya, ttif winn ara tt-yaɣen ! Maca akken ur tt-netteg ara d aluf, dɣa tɣelli-aɣ dindin, s lɛejlan ; tɣelli-aɣ kra n tikkelt ara aɣ-tt-id-mudden, armi nuɣal, ɣer taggara, werǧin nelliz di leɛnaya i aɣ-d-yeggar umenzu n yimrabḍen – At Crif.
Arraw n Crif, tura, ruḥen ad ttun ayen swayes ɣilen ɛban neɣ kkan-d nnig wiyaḍ ; tura, teddun qrib am nutni am medden, deg taddart anda uḥwajen yimdanen ssmaḥ ugar n leqder, anda ur yessimɣur yiwen iman-is ɣef wayeḍ, di tegti.
Aguram, nessawal-as Sidi – Caylelleh a jeddi-s ! –, nessudun aqerruy-is neɣ, ma ulac akk ya, afus-is, hatan wayen i aɣ-yettalas.
Ur d-yessutur kra-nniḍen nnig n wannect-a.
Tameṭṭut-is, ilaq ad as-tessiwleḍ Lalla.
Maca, tḥeǧǧeb : ur tetteffeɣ ara alamma wessret dayen.
Rnu, meɛlum, ur tt-yessudun yiwen, annect-a fiḥel ma nnan-t-id.
Deg taddart, yella yiwen n wedrum n yiguramen, adrum yeftin nezzeh akka imir-a.
Iguramen seg zik ay llan da.
Nutni ɣilen amezruy n taddart merra ires deg yizmamen-nsen.
Seg tama-nneɣ, nekni neqqar : tiktabin-a ur llint ara neɣ, ma nɣil ayen i d-llant d tidet, ur tent-ifehhem yiwen.
Nekni ttawin akken d amezruy, yexḍa Leqbayel.
Amezruy-a, yezmer ad iḥuz syadi-nni n zik – Ad yeg Rebbi lbaraka n jeddi-tsen temmar-d fell-aɣ ! – ma d ayen-nniḍen, yexḍa-aɣ nexḍa-t.
nessaɣli-tt, nessaɛli-tt, nsers-itt sufell n teqbabt-nni mellulen i d-yettbanen nnig n yixxamen-nneɣ i ɣef tuli ṣṣumɛa Lbaraka-a neqbel-itt, mebla asuget n umeslay 24 Ussan di Tmurt iwezwazen, imejṭuḥen.
Hatan ɣer wayen i nessaweḍ, akkin ur nettnadi ara.
Ur nkeččem ur nteffeɣ lekluf ! Ma yezga iɛedda wayen iɛeddan, izri-ya, nekni, neqbel-it, ad fell-as nellez.
Rnu, yella kra n wamek ara neg imdanen-a n lɛali, yettidiren gar-aneɣ, ɛban neɣ ifen wiyaḍ ? Ulamek ! Terra-aɣ tmara ihi, ad ten-nwali akken i llan.
Annect-a d ayen ur nessimɣur deg ccan-nsen, di tegti ; aya, neẓra-t.
Ulara cerḍen.
Ccix-nneɣ yerra-d s lexber s wannect-a.
– Fehmeɣ nezzeh amek i aɣ-d-tettarram awal, kunwi s Leqbayel ; yezdeɣ ul-nwen wawal-a, teqqarem-aɣ-d : « Egt ayen i awen-id-nniɣ, texḍum i wayen teggeɣ ! ».
Ẓriɣ, afellaḥ ur yezmir ad yesked akin i tmazirt, anda yeqqen i yebra.
Dɣa nekni ad aɣ-yesseḍlam, ad yeḥkem fell-aɣ, ma d netta ad tafeḍ yuɣ yixf-is rrkid, ur yettenḥerwal ara.
Am wakken nezga terra-aɣ tmara ad nezwaray iman-nneɣ, yal tikelt, ɣer kra yellan.
Ala ! neqqar-awen-d : « Xedmet aya, acku d Abrid n Rebbi ; xḍut i waya, acku mačči d Abrid-is.».
Hatan wayen i awen-id-neqqar.
yessefk d kunwi ara t-yaɣen d imezwura, Webrid-nni.
Kunwi...
– Amek, tebɣiḍ ad d-tiniḍ kra n winn yessnen Abrid n Rebbi, iḍfer-it ? Ala, yezmer ad t-ixalef, yezmer ad as-yexḍu.
Tettezzmem-aɣ acku nezga-d am kunwi d imdanen.
Rnu, mačči d tuzzmiwin kan, tetteffɣem i Ubrid trennum tnekrem-T ; taggara, ad d-terrem llum-nni fell-aɣ nekni.
Mi ara yili nekni ya necceḍ, ur nezmir ara ad awen-d-nini : « Xedmet ayen nexdem ! », akka neɣ ala ? Nekk rriɣ-as akka : – Teskanem-aɣ-d Abrid, d ayen yelhan nezzeh.
Maca, 25 Ussan di Tmurt Ttqadareɣ ccix-nneɣ aṭas, ɣas akken deg leɛmer wa ur Innan ɣef waya d awal ur nettfakka, ɣezzifit annect ila-ten ; nezmer ur nḥebbes ara akk awal.
Maca werǧin newwi-d awal s wulawen-nneɣ, nettnecraḥ kan.
Nezga nettfakka ameslay-nneɣ s wayen ur d-nmeqqi.
yugar wa.
Rnu, d tidet, ur d-igir lḥal leɛmer ɣer wannect-a.
Asmi nella, nekk did-s d igerdan, ur nɣil ara ad nessiweḍ ɣer wanda i d-nessaweḍ akka imir-a.
Cwiṭ cwiṭ kan armi i d-yekka nnig-nneɣ.
Yetturar did-neɣ, nettnaɣ lwaḥid, nettruḥu akken ɣer lakul (n Ulmud Amezwaru).
Dɣa nezga nettettaw aqader-nni n yibabaten-nneɣ i yettqadaren akken baba-s netta ; nettettaw daɣ : ur as-nettlaɛi ara Sidi.
Ilemmed Taɛrabt d watmaten-is, ṣbeḥ zik neɣ deg yiḍ.
Yiwen ur as-ifaq, anagar Ccix n lakul tikwal, mi ara as-yini akken, s uhuzzu n uqerrruy : – A bu snat, yiwet ad ak-truḥ ! D Tafransist neɣ d Taɛrabt ? Xtir ! Yiwen n wass dɣa cfiɣ-as nezzeh ; cfiɣ i wawal n Ccix n lakul mi d-yebder akken kra n yibalmuden, n kra n yiɣerbazen, yeqqlen d ibabaɣayuten : « winn yeqqaren ur ifehhem, am winn yettṣeyyiden ur imekken.
», i yenna.
Fkan-as akk lḥeq i uselmad, ass-nni ; ula d ccix-nneɣ aṭiṭuḥ yebded ɣef wawal-nni, ɣas ulamma ikemmel kan akken : yettṣeyyiḍ ur imekken.
Ccyaxa, yeddem-itt seg yimir ɣer da.
Asmi yemmut baba-s yettriḥen am lwali, yeǧǧa-d tabrat yura ufus-is, tabrat i d-ɣran ass n tenṭelt, zdat n medden ; hatan wayen yura : Bismi llahi rreḥmani rraḥim, nekki, ccix-nwen ara ken-yeǧǧen i wakken ad aɣeɣ amḍiq di Lɛerc Rreḥman anda ara beddeɣ am umeqqalu yettmettaten, zdat n Wexxam n Creɛ Ameqqran...
Ad sellmeɣ fell-awen merra, ad rnuɣ ad ttreɣ seg Ugellid Ameqqran akken ad awen-yeɛfu, 26 Ussan di Tmurt akken ad ken-yenǧu...
Iḥuza ulawen nezzeh.
Ččuren-d merra yiẓrawen-nneɣ d imeṭṭawen.
Ifuk awal-is s yiwen n usuter seg lexwan ; yessuter seg-sen ad rren mmi-s deg wemḍiq-is ; iɛellem-it Rebbi, ɣas ulamma urɛad iwulef, i asen-id-yenna di tebrat-nni.
Akka ay teḍra armi i aɣ-d-yusa Ccix amaynut, ɣur-neɣ tura acḥal n yiseggasen aya.
Nekni s wid i t-yessnen ya, nwala, ur ibeddel ara tikli seg wass ɣer wass.
Maca, llant teswiɛin anda i as-netteg amkan d imexḍi, mačči d imezgi ; amkan yuklalen leqder, amkan amezwaru : winn n lecyax.
Ass n tenṭelt, d amedya, imawlan n yimettanen cerrhen nezzeh mi ara t-ẓerren akken yezwar i lÄaci ; s llebsa tacebḥant, yettawi-d tiṣurtin s wul-is, yerna yesseḍfar iguramen iberraniyen deffir-s.
Ass n tmeɣra daɣen, kifikif.
Yezga yettifrir-d nnig medden.
Irezzu ɣer medden merra.
Igellilen, ur nennekker ara leḥsan-is, teggen-as amkan ur nesɛi gma-s, am winn i as-teggen wid ikesben ayla.
D acu kan at wayla ssuturen seg-s ddɛawi mačči drus.
Ma d igellilen zgan steqsayen-t ma yečča yerwa ; s leḥya daɣ ssuturen seg-s ssmaḥ meqqren, ɣef yidra n leqlul-nni-nsen iqedmen cwiṭ.
Ccix-nneɣ ur iyi-d-yeḥki ara lesrar-is.
Maca, zemreɣ ad d-iniɣ ɛerqent-as mačči d kra, di tazwara-nni, fell-as ad yaɣ, seg wass ɣer wass, tanumi d wemkan-is.
Jerrbeɣ iman-iw, qleɣ deg wemkan-is ! Iban-ak lḥal, akka imir-a yufa iman-is, d aṭas.
Yessen ad yemmeslay d medden, yal wa s umkan-is.
Yal yiwen, iteddu-as akken ilmend-is, akken iwulem lḥal.
Leqbayel, tura ur t-ssedhacen ara daɣen, dayen.
27 Ussan di Tmurt Zdat n yimɣaren, yettuɣal d aɣennan armi d ulamek, ur iberru ara i tilla : ulaɣef ara t-yezzem yiwen.
Deg yiḍ, ticki ara d-ruḥen ad ẓẓallen deffir-s, deg tmesgida, qqaren-as : "D baba-s, ur yeǧǧi tiqqit ! " – ad yeg Rebbi lbaraka-ines temmar-d fell-aneɣ ! –, ma d nniya n wul d lefɛayel, ay qqaren daɣ, ur yelli wi t-yifen di lɛerc-nneɣ.
D amussnaw ɣer temɣarin i t-id-yettẓurun d tid i d-yessuturen seg-s lfal, iseflan neɣ tira.
Neẓra, yettwaxlaṣ.
Maca d acu i tebɣiḍ, d ayen ilaqen ! Rnu, yiwet ur tettnaji, ur d-tettcetki fell-as.
Dɣa, d anemgal akk ya, mi ara tent-twaliḍ akken amek i t-ttqadarent, ad tamneḍ ma ur tebɣiḍ, iɛellem-it Rebbi d tidet: « Afus-is d ddwa », ay qqarent temɣarin-nneɣ.
Nekni, s yilemẓiyen, nettezmumug kan deffir n uɛrur-is ; tikwal daɣ, nekkat deg-s alamma d ulamek.
Maca, mi ara yili gar-aneɣ, dayen.
D acu kan, timexḍa n tikwal, nettezzem-it, maca yessen amek i aɣ-id-yettqabal ula d nekni.
Yettmeslay, yettnecraḥ, yettaḍsa.
Ad as-tiniḍ d amendid kan.
Tikwal tikwal, nettmekti-d winn yellan meẓẓi, winn yetturaren akken did-neɣ di lakul.
Tikwal daɣ, nettaf-it ziɣ yessaẓay tilin-nni i yella akken d Ccix.
Maca d acu ara yexdem ? Yuɣ amkan-is, dayen.
Fell-as ad d-awḍen yimɣaren ara aɣ-id-igezmen awal, ad t-tafeḍ yewwi-d awal ilaqen ara d-icebbeḥ s tṣuret n wAwal n Rebbi, taṣuret swayes ara d-yerr tirni i lɛezza-ines; aredqal, ad d-yerr acḍaḍ ɣef yiman-is s uɣiwel ; taggara ad d-nuɣal ula d nekni s Abrid.
28 Ussan di Tmurt Ur iteffer ara fell-i amek yettɣuddu sut iḥeckulen, iderwicen, neɣ amek yettɣuddu daɣ tarrayin n wannan9 yezgan di temɛemrin.
Ur yettu ara timeɣra n lakul (n welmud amezwaru) ; maca, timeɣra-ya, zemreɣ ad d-iniɣ, anagar gar yimendiden-is i tent-id-ibedder.
Gar-aneɣ kan, timkerwin n Tussna n wemḍan, ilugan n umaɣun, tuzzya n lqaɛa, d ayen yettfun am yiṭij.
Maca, zdat n lecyax meqqren, yezmer yiwen ad yenker belli llan 7 n yigenwan, neɣ ad yamen tettezzi lqaɛa ? Yewwi-d daɣ ad d-yessefhem yiwen i temɣarin belli tiḥreztin ssujayent (seḥlawent) ala wid yeffeɣ leɛqel neɣ yeffɣen i lɛaqul-nsen? Yezmer wemdan ad icukk seg wayen i d-ttawint tṣurtin d lɛali-t ? Ihi akka, Ccix ilaq ad d-yemmezg akk d medden.
D aya kan ara t-isellken.
Aya, yessefk ad t-fehmen medden.
Lḥaṣun, nekki, qqleɣ armi i fehmeɣ.
Fehmeɣ aseggas-nni i deg iyi-tuɣ tawla.
Neẓra akk d acu-tt, tawla tasemmaṭ.
Tella tizit, yella lkinin.
Fiḥel asuget n wawal.
Ccix-nneɣ, mi i yesla, yusa-d ad iyi-iẓer deg uxxam.
Yufa-iyi-d tterɛiɛiceɣ deg usemmiḍ, ddaw n tduli.
– Tesɛiḍ lkinin ? iyi-d-yenna.
– Ɣur-i, ih.
– Ur ak-tɛedda ara, tawla-nni ? – Aql-ik twalaḍ.
D tikelt tis-tlata.
Yessusem cwiṭ, yenneḥcam amek ara d-yini, allen-is ntant-d kan deg-i.
Taggara yexza cciṭan, yessufeɣ-d igerwizen-is.
9 Tirrayin wannan : Iberdan swayes sselmaden medden wiyaḍ di lakul, di temɛemmert...
29 Ussan di Tmurt – Ḥess-iyi-d.
Nwiɣ ula d nekni nettnal tawla.
Jeddi yettaru i tawla tasemmaṭ, baba daɣen yettaru-as.
Bɣiɣ ula d nekk ad sbebbeɣ ; medden qqaren-d cwi.
Ilaq ad ɛerḍeɣ, tesliḍ ? Ur sɣaray ara aqerruy-ik.
Ẓriɣ, imikruben d wayen-nniḍen, d ayen yellan, mi ara yisḥiḥ umdan.
Maca, mi ara yaḍen, yeqqar d ayen-nniḍen, akka neɣ ala ? Tetteffeɣ-aɣ tezmert, nettuɣal d iṭiṭuḥen gar yifassen n Rebbi.
Rnu, di taggara, ala Netta i yessujayen.
Akka ? Meyyez cwiṭ.
Ur d-qqareɣ ara dir-it lkinin, maca yessefk ad sbebbeɣ.
I yeḥlaw yiles n Ccix-nni ! D tizi n lɣila.
Tɣilem ur iyi-d-yesselqa ara ? Tɣelṭem, ay at leɛraḍ ! Swiɣ merra asafar-nni-ines.
Asmi jjiɣ dayen, iɣleb-iyi, yerra-iyi-d nekk d aksar.
Ɣas akken, ass-a, s lkinin swayes umneɣ.
Maca, ẓriɣ yegguni-iyi-d tasga : yiwen n wass deg wussan kan, ad bruɣ daɣ i yiman-iw.
Ass-nni, ad d-iruḥ s wecmumex...
Ccix-nneɣ yeẓra llant teswiɛin i deg nuḥwaj ad namen, ideg nettuɣal d ibujaden, d ileqqaqen.
Ɣur-s, d tiswiɛin yifen akk tiyaḍ ; deg teswiɛin am ti kan i d-nettemlili d Rebbi.
Wid yettcukkun seg waya, hat yella Ccix-nneɣ d anagi.
Arraw-is, ɛellqen tiḥerztin ur ɛellqen cwiṭ ; tafunast-is tettɛelliq daɣ taḥerzet ɣef ugendur-is terna takemmust-nniḍen ɣer yiri-ines.
D tidet, wid ur nettamen ara, ttɣilin d azraɛ kan izerrɛen yir awal.
Deg yiwet n tama, sɛan lḥeq.
Maca, ttif ma neǧǧa-ten zdat n Rebbi ad ten-yatem ! Taqbabt d asqif n wedrig10, d axxam n Ccix.
Gar-aɣ d wayen ur nettwafham, tella tili-ines tarqaqt, acku Ccix-nneɣ yeddekkir Leqran ur ifehhem yiwen.
Aɛezzem ɣef yimuḍan, 10 adrig : ayen idergen, yeffren ur yettwafhem.
30 Ussan di Tmurt ancad, taẓallit d ddɛawi, ti akk ttwaxdament s taɛrabt, s tṣurtin i aɣ-yessedhacen, i aɣ-yesserhaben.
Nessen aḍu i t-irekkben yal tikelt, neẓra daɣ d bu teflest (liman) meqqren.
Mi ara yekker yiwen ad yinig ɣer Fransa, ad yezwir ad iruḥ ad t-id-iẓur iwakken ad yeglu s lbaraka n umrabeḍ ; yeẓra nezzeh-nezzeh mačči d bab n wayla, Ccix-nni.
Dɣa, ma yella tezmer ad t-teɣnu lfatiḥa-nni, acuɣer ur yezwar ara deg yiman-is ? I jeddi-s-a, acuɣer ḥeqqa i yettbuddu ayla i medden, yekkes-it i warraw-is ? Taktiwin am ti zgant zeggrent-d ixf-nneɣ, yal ass.
D rruḥ n umcum i tent-iseɛɛun.
Ihi yessefk ad tent-nbellez.
Wi d iberdan n Rebbi, ur ten-ikeččem yiwen.
Amarezg n bu nniya ara d-iɣit Rebbi, ahat ! Ttarran iman-nsen d ibudaliyen armi ttamnen s lfatiḥa n Ccix i ttawin deg wul am sserr ; ttawin-tt am ugerruj, s tuffra, agemmaḍ akkin i yillel, ɣer tmurt anda i d-ttsewwiren medden aɣrum-nsen.
Timexḍa deg-sen, iwakken ad kksen ccekk, ttgen-tt d taḥerzet taṭiṭuḥt i ttarran deg ufilali azeggaɣ, gar lekwaɣeḍ-nsen.
Akka i tḍerru ihi, yal tikelt ! Ccix yeqqar-d lfatiḥa-ines s wul yeṣfan di nniya.
Anagar amcum ur nettamen ara, i yestehzayen deg-s.
Imeɣban, am yimuḍan, srin-as i usirem.
At wayla uḥwajen leɛnaya d wettkal.
Ihi, lfatiḥa leddin-as medden tawwurt.
Ɣef yimuḍan dɣa, medden qqaren-d yettnal.
Ɣef ddɛawi n lxir, imcumen akk yakan qqaren-d yezmer ad yemmager tawwurt, bɣiɣ ad d-iniɣ : yezmer ad d-isel swaswa mi ara yazzel akken wawal gar yimdanen d Bab n yigenwan.
Huzz tuyat-ik, ay amcum ! Neẓra, ur tesriḍ wayra, ma d wid i wumi kkawen yicenfiren, nutni, zgan ttaḥwajen ad swen.
Imawen-nsen, zgan ldin.
Timexḍa n tikwal dɣa, ttlaḥaqen nnda tasemmaṭ n yigenni...
31 Ussan di Tmurt Ticki ara ffɣent ddɛawi n kra n yiwen ɣer lxir, yettruḥ yesnemmir11 Ccix.
Assen, ad tafeḍ tamesgida teččur d ilewlawen (tiɣratin), irgazen zlan ikerri neɣ azger, imrabḍen ssaɣlin jeddi-tsen (lwali) rnan ftin-d i tẓallit tameqqrant.
Deg wussan yecban wi, Ccix ur yettwaɛqal ara.
Cciɛa tettban ɣef wudem-is.
Yettban-d yufrar nnig medden, ulac wi t-yugaren deg leqder.
Ma yella, gar cɣel d wayeḍ, yestaf neɣ yufa amek ara yeqqim gar-aneɣ deg Tejmaɛt, ass-nni, ad aɣ-tafeḍ nettenkar yiwen yiwen, s temɣawla, iwakken ad as-d-neg amkan ad yeqqim weḥd-s, am ugellid.
Imir, ad aɣ-d-yefk tanemmirt s ucmumex ; acmumex-nni iɛedzen ad d-yeffel deg leḥya ; acmumex-nni uffir n wid yettcukkun deg wayen i wumi zemren ad t-gen di ddunit.
11 snemmer : efk tanemmirt.
32 Ussan di Tmurt IV.
Timecreṭ 33 Ussan di Tmurt IV.
Timecreṭ12 Awal ɣef wamek i d-tettili tmecreṭ yezga, ay at leɛraḍ ! Ccah dɣa, imi ɣer yiwen n ubrid i yessuffuɣ ! Di tazwara ad d-yili wawal am targit, ad yazzel uhendawal.
At tama ufella ad ɣilen swadda i d-yeffeɣ, wawal-nni.
Widak n tama n wadda daɣ ad as-qqaren yekka-d seg tama ufella.
Ttif ihi winn ur nudi fell-as, ma ulac, ad teffeɣ « targit » i taddart akkin, ad tt-yaf tɛecca, hendazi, di taddart-nniḍen.
– Ih, d tidet, at taddart-nneɣ ur urgan ara.
Targit n at ugemmaḍ-ihin.
Rnu, dinna, akken i d-qqaren medden, yella wayen yifen targit.
D yiwet n taɣaṭ i d-yemmeslayen, tettmeslay am kečč d nekk ; tessawel-d i lɛerc iwakken ad zlun axuten (lmal) .
A kra i d-yettḥessisen...
– Mačči d taɣaṭ, d aleqqaq ! Unṭiqen-is imezwura, i d-qqaren, ttwafraẓen, d imeslayen.
Yemma-s i yeffeɣ leɛqel, deg tagdi, tessawel-d dindin i uguram (ṭṭaleb).
Mmihdaren am sin n lɛeqqal ! Ɣiwlet a lɣaci ! i d-yusan ɣer Tejmaɛt ufella yules-it-id ? – D ayen ur iqebbel leɛqel! Tenniḍ-d d yiwen n bucamar 12 Yella wanda i qqaren daɣ Luziɛa .
34 Ussan di Tmurt – Akka, ih.
Ad iruḥ daɣ ɣer wanda-nniḍen, ɣer tudrin nniḍen.
Mačči ala nekni.
– I bucamar-a, tessneḍ-t ? Teẓriḍ-t ? Tesliḍ-as ? – Mačči d amcum, nekki.
Aseggas-a, d yir netta.
Fehmet ! Tabuzeggaɣt tewweḍ-d ya.
Ahat iteddu-d wayen nniḍen ur neẓri ara.
Lḥaṣun, Rebbi yefka-yaɣ-d alɣu.
D ṭṭemman-nneɣ ara yilin d imasayen (imḍebren) zdat n Rebbi i aɣ-d-iremmqen, ma ulac ad aɣ-d-iqas ! Ad d-lhun medden d temsalt-a n tmecreṭ.
S ccedda neɣ s talwit ad ɛemren agraw swayes ara suffɣen asfel.
Ma nenna-d tidet, lehdur-a kkint deg-sen tlawin, acku aqerruy-nsent yeɛmer ɛemrayen, rnu d nutenti daɣ i yezgan d timceyyɛin : n Rebbi d Cciṭan.
Maca, irgazen daɣ ssnen d acu ara xedmen.
D lɛali, ay qqaren, izgaren-a ad ten-id-naɣ, imi i ten-bɣan akk medden.
Ulayɣer ara ten-nessagged nnig n wannect-a.
– Mačči d ibujaden, nekni, ay qqaren Yimɣaren n taddart.
Tirga n tgezzanin tiwessarin neɣ tikerkas-nsent; ileqqaqen i d-yettamren, lmal i d-yessawalen, ad ruḥen ad ẓemmren ! Maca, di taggara, aseggas dir-it, d tidet.
Ihi asfel ma yeffeɣ, mačči d ayen n dir-i.
Ad d-bezzren idrimen s lemɣawla, ad sewwqen, ad d-asɣen izgaren.
Imir, ad d-ibin kra yellan : ziɣen ur urgan ur ten-yekcim ulejlej ; lǧiran-nni daɣen, mi ten-terra tmara dayen, ad uɣalen ad gen am yimezwura.
Hatan ziɣ ttraǧun-aɣ kan nekni ad nezwir, iwakken ad amnen.
Ad d-tezzi nnuba-nsen, ad d-asɣen izgaren.
Taggara, ad mɛanadent tudrin, ta ad tettɛanad ta.
Maca lemɛanda-nni ur tessuruf ara akkin i lɛerc, di tegti .
Yal yiwen isellek iman-is ! 35 Ussan di Tmurt Meɛlum, yelha ma nessufeɣ yir tiṭ, seg tama-nneɣ.
Ma d imcumen i as-yeldin tawwurt, awer kkren ! Mi ara d-awḍen yizgaren-nni ɣer Tejmaɛt, ttruḥun warrac ad ten-ẓren ; iwessaren ttaṭṭafen imawen-nsen kan, ur d-qqaren wayra.
Igerdan zemren ad aẓen ɣur-sen, slafyen-asen, ttwehhin-asen s tfelluyin n tuga ; zemren daɣ ad ḍsen, ad suɣen, ad ǧellben.
Imeqranen fehhmen-ten.Ulamma ttbanen-d akken ssimɣuren iman-nsen, ulamma ttbanen-d akken ur cliɛen ara, deg ulawen-nsen Imeqqranen cerrhen akken ferrḥen warrac.
Ula d nutni ttaysen melmi ara ččen tacriḥt-nni n uzekka.
Tulawin daɣ, mi ara d-rzunt seg lexla neɣ seg tala, ttbanent-d ur cliɛent ara.
Maca, mi ara d-mlilent aqcic, la as-qqarent am wakken ur crihent : – Izgaren-nwen wwḍen-d ɣer Tejmaɛt.
Ɣiwel ad ten-teẓreḍ.
Timezliwt i uzekka.
Awfayan-nni deg-sen, acciwen-is bernen ; mi ara yesrugmet, ad as-tiniḍ d tirmegt.
Ad d-iqam i txerrubt am tin-nneɣ kan.
Maca d irgazen ara yebḍun.
Izgaren-nniḍen daɣ ur xuṣṣen ara.
Azlet ay arrac, ɣer Tejmaɛt ! Azekka-nni ad d-nnejmaɛn at taddart iwakken ad bḍun gar-asen taɛkemt ; irgazen uzmiren ttuɣalen d igezzaren, igerdan ttawin-d ifilku, ma d iwessaren ttruḥen-d ad wten afus, ad mmeslayen, ad sserfun medden ad ten-sserfun.
Arrac ad ruḥen, di tazwara, ad d-sewwen izgaren-nni seg tala.
Mi d-uɣalen, ad bḍun at taddart cɣel gar txerrbin ; yal taxerrubt ad taɣ amur-is n uxeddim, axeddim ara gen ɣer tama n ubrid ameqqran, ɣer tama n tqerrabt, deffir lfatiḥa n Ccix n taddart.
36 Ussan di Tmurt Qbel ad d-naweḍ ɣer da, tuɣ iɛedda wass yakan, acku s At taddart beṭṭun axeddim qbel ad mmezlen yizgaren.
Maca, mi ara fakkent txerrbin cɣel-nsent, aksum-nni merra ad d-yennejmaɛ, ad yemmag d tuna, ad ires d izelman wa deffir wa, ɣef wusu n yifilku ɣezzifen annect n ubrid.
tmenna i ttishilen lecɣal – Ur ttawint ara akud.
Tidet, ilaq ad tt-id-nessekfel : ulac igezzaren n tidet, ɣur-neɣ.
Mi ara iger ufellaḥ iman-is ad yebḍu ameslux d ṭṭwabeq, ad t-yegzer akk : ad as-tiniḍ yemlal, deg-wul-is, d lebɣi-nni amezwaru n at zik : mi yenɣa yiwen wayeḍ, i d-qqaren, taggara ad isew idammen-ines.
Ihi mi ara iger ufellaḥ iman-is ɣer cɣel-a, ad teḍru did-s am winn ijeddben, am winn yerkeb waḍu ; ad tafeḍ tidi ttettazzal seg-s ; netta, ad yettizwiɣ am usafu, ad yeḍlu tasemt i yiman-is, allen-is ad reqqent ; ad yettmeslay s leǧher, ad yekkat s ucaqur ; s ukezzez ɣef tuɣmas-is, ad igezzem s tefrut.
Ad yettaḍsa, ad yettqessir, ad t-yettali wurrif.
Ad d-isuḍ waḍu n trennawt ɣef usarag-nni, ad d-yawi rriḥa n wecriḥ zegzawen ara d-yeskikiḍen tenzarin, ad ttaṭṭafen iftaten-nni n uksum s jjiq.
Ad bɣun merra ad ṭṭfen iftaten-nni s yifassen-nsen.
Arrac ad ttazzalen seg terbaɛt ɣer tayeḍ, ad ttgabaren ticuftin swayes ara gen ddwabex i turart, ad ttrebiɛen iḍarren d yigelman akken ttaffwaren, ad qeccɛen iḍan s wacciwen n yizgaren-nni yemmezlen.
Ass tuɣ yettɛeddi.
Ɣas ur tgerrez ara tegnit i uxeddim, ɣas ur ttfakkan ara cɣel deg lawan, aksum-nni i fetteten merra, aksum-nni i ẓdan merra ifellaḥen n taddart, ɣer taggara n wass ad t-id-heyyin i beṭṭu ; ad d-heyyin aksum-nni i rwin akken, zdat n wallen n ṭṭemman yuysen, yezgan ɛussen kra yekka wass.Tuna ad ttalint, yiwet ɣer yiwet.
37 Ussan di Tmurt – Ɣur-k ! Sers cwiṭ n tasa da.
– Ɣur-k ! Tunet-a ur tuɣ ara amur-is.
– A snat n tikwal i terniḍ i tunet-a ! Yaweḍ-d lawan n umeslay ɣezzifen, acku yal wa ɣur-s ara d-yini.
Imɣaren ad rẓen iqerra-nsen s leḥsab ; leḥsab imɛerreq i d-yessenṭaqen yal tikelt bab n lexṣem.
Lexṣum daɣen ur xuṣṣen ara.
Sfara-nneɣ tezga, ur tettbeddil ara.
Ihi, ilaq ad ilint 20 n tuna deg yal amur.
Taddart, neẓra, deg-s 100 n yimuren, d amedya.
Yal taxerrubt deg-s ihi 20 alamma d 30 n texxamin.
Armi d da, yeshel leḥsab.
Mi ara d-iɣer Ccix lfatiḥa-nniḍen, ad bdun beṭṭu n wussawen-nni iɣezfanen n yifilku d tirniwin.
Yal taxerrubt s tirni-ines.
Aḥwaṣ ulac ! D imɣaren ara d-yegren tisɣar.
Maca, akken bɣun ḥercen, akken bɣun ḥesben, tezga tettili tirni nnig tayeḍ.
Dɣa, ala tasɣart ara tt-yefrun gar-asen.
D tasɣart kan i izemren ad tzeyyed neɣ ad tessenɣes i txerrubt neɣ i tayeḍ.
Bu ẓẓher ! Bu twenza ! Ticki ara yekfu beṭṭu gar txerrbin, yal ṭṭamen ad yemsefham d widak-is.
Da i ixerreb uzeṭṭa, akken yebɣu yiwen yeḥseb, akken yebɣu ijerreb, akken yebɣu yedmu daɣen.
Mi ara d-ddaklen merra at taddart, taxerrubt s txerrubt, neẓra, ilaq xerṣum cwiṭ n uneḍfar13 d kra n umzizer iwakken ad frunt temsal s yiman-nsent.
D tidet, ma yella yal yiwen yeḥkem iman-is, d rray yelhan daɣen.
Maca, seg tama-nniḍen, yal yiwen yessefk daɣen ad iɛass.
Dɣa, medden akk ttɛassan ; ttɛassen armi tettawen tuṭṭfa n yimawen-nsen; yal yiwen ɣur-s ara d-yini, wa yeqqar: « Gret tamawt !...ɣur-k!...
», wayeḍ ad yettamer neɣ ad yettweṣṣi ; di tazwara ihi d asuɣu kan, taggara 13 Aneḍfar : D tagnitt deg yella waya gar yimdanen : yal yiwen yessen ara yeg, ara d-yini.
38 Ussan di Tmurt ad terwi akk ya.
Seg yiwet n tama, d ayen yettwafhamen.
Yak ticki ara d-yaseɣ yiwen aksum si ssuq, yettawi-d amur-is ilmend n texriṭ-is ; dɣa mi d-yuɣ dayen, ad ixelleṣ, taggara ad d-yeṭṭef abrid-is, ur yettḥebbir ara i lǧar-is.
Maca, da, di taddart, yeẓra : amur-is, amur n lǧar-is.
Kifkif ! Tikci ur telli ! Ulac tikci n yiɣes, ulac tinn n ugergis.
Anẓad ahat, ur t-iggezem yiwen ɣef sebɛa ; aftat, netta, yettwagzam ɣef ɛecra, ma tebɣiḍ.
Mmi-s n taddart ihi yessutur tacriḥt-is.
Mi ara t-id-temdi teswiɛt am tin, yiwen n tikelt deg useggas, yesɛa lḥeq, a gma ! Mi ara yali wass, amru deg ufus, Amɣar tuɣ yessuli leḥsab.
Deg ufus ad yeṭṭef umuɣ ɣef yura merra ismawen n at uzniq-ines, ɛecrin ɛecrin.
Nnig n yal ɛecrin n yismawen yella yisem n uɛeddal-is.
D ayen yelhan.
Ad d-yessiwel i yiɛeddalen-nni.
Tuɣ tuga-nni tessenɛat-d tilist n yal tirni.
Ma yella yal adrum deg-s 20 n yixxamen, tilufa ad frunt s yiman-nsent.
Maca, walit kan : nekni aql-aɣ deg sebɛa, senṭeḍen-aɣ-d ɛemmi ara yawin i xemsa, wayeḍnin i rebɛa, wis-tlata ad yawi i tlata, ternuḍ yiwet n temɣart n ɛemmti iman-is.
Dɣa aɛeddal-nni ad iɛewweq anwa abrid ara yaɣ : ugtent tefrat.
akka ...
ayen ara yelhun.
ɛaden ɛecra ; sebɛa d tlata ad ɛaden d ɛecra-nniḍen .
– Temxelleḍ ? Ad tessimẓiḍ iftaten.
Bḍu ɣef xemsa.
– Ad thenniḍ iman-ik, kečč, s rebɛa-inek.
– Rebɛa n yimuren n xemsa i yiwen, d wa i d rray-iw.
D – I xemsa-inek, yelha beṭṭu-a ?! – Amek, ihi ? – ihi, ad geɣ sin n yimuren : rebɛa d xemsa d yiwen ad – Mačči d ayen iṣeɛben, i yenna, ad geɣ ɛecrin d amur, – Akka i tenwiḍ iwulem? 39 Ussan di Tmurt Taggara rebɛa d xemsa d yiwen-nni ad msefhamen akken zemren ; deg tama-nniḍen, sebɛa d tlata-nni daɣ ad msefhamen gar-asen.
Mi ara ḥedren akk medden i beṭṭu, ttemsefhamen medden ɣas ulamma s teɣzef.
Tikwal d aɛeddal-nni ya i wumi i ilaq ad yeqqel ilmendad ɣef wid ur d-nusi ara, d wid ur d-nuzin ara xerṣum ula yiwen ara iḥedren i beṭṭu.
Dɣa tikwal-tikwal tettawen yiwen seg yimeɣban n taddart, neɣ kra n yiwet n temɣart tagellilt ; dɣa, mi ara teɛyu dayen seg uraǧu aftat-nni-ines ur d-newwiḍ ara, tili iḍ yeɣli-d ya, ad twaliḍ tamɣart-nni tebda-d adaddec iwakken ad t-id-tessuter s usmiṭṭew.
Annect-a ireggi-as cwiṭ iḍ n tmeɣra i Wemɣar, acku, meɛlum, ur tt-yettarra ara s yifassen d ilmawen.
Dɣa ma yusa-d kra n yiwen nniḍen iḍeggren-as-d ayen i as-uznen akken – acku iɣal ččan-as cwiṭ seg umur-is – imiren ara terwi akk ya.
Amɣar ihi, ilaq ad yili d aṣebbar d imiẓid.
Ticki ara yessiweḍ ad d-yessers lehna, ass-nni yezmer ad yini : Uff ! ifukk wass.
Tuɣ d tidet sari : yeɣli-d yiḍ.
D iḍ n tmeɣra, deg yal axxam.
Tawacult ad d-tezzi i lkanun i ɣef tres teccuyt (tugi) tameqqrant n tmeɣriwin.
At wexxam ad sraḥayen rriḥa yelhan n ubiṣar ; arraw deg yiwet n tesga, ad stewtiwen, ad ttminǧaɛen alamma d tiremt n yimensi ; argaz d tmeṭṭut ad d-ttalsen ayen yeḍran ass-nni, seddaw tafat tawraɣt i d-tettak teftilt n lgaz ; taftilt i d-yettaznen adlal n wabbu ixellḍen d tiraggen (lefwar) n seksu-nni yettfurun deg useksiw.
Ad d-bedren, s wawal ẓiden, imineg ma yella di Fransa ; taqcict yellan deg uxxam-is ara d-ɣafren akken azekkuya ; imettanen, ẓran, amur-nsen, nutni, ad asen-t-yessiweḍ inebgi n 40 Ussan di Tmurt Rebbi ara d-yessutren « tinn n Rebbi », seg yiceqqiqen n tewwurt n berra.
Timecreṭ tettmeččay ɣef tiremt.
Mi ara d-yaweḍ uzekka-nni, acemma ur d-igerri : ur telli « targit », ur yelli usfel, ur yelli uqases n Rebbi.
Ad tuɣal tmeddurt akken tella ya ; ma d Imɣaren, yessefk ad d-ḥtilen idrimen-nni i reḍlen akken i yigillilen n txerrbin-nsen.
D cɣel-nsen, meɛlum.
Lḥaṣun ssnen amek i teddun i medden.
Sebbren ula d da, sseɣrafen medden.
Imeɣban daɣ zemḍen abagus, alamma rran areṭṭal-nsen ; d lḥeq fell-aɣ, ay qqaren.
Aya iɛedden, cfiɣ, mačči akka i ḍerrunt temsal-a.
Mi ara aɣ-temdi tmecreṭ, nessawal-d i yimweddiyen, i at wayla d at tgemmi.
Di tjumaɛ anda i d-bezzren at leɛraḍ idrimen, Imɣaren dɣa skarayen-d nnif i at wayla : deɛɛun-asen s lxir, s laɛli n taɣect ; ttɛeyyiḍen nezzeh alamma yeccuɛben uksum-nneɣ, alamma yendem winn i d-ilulen d winn i d-yegran di ddunit-a, d ameɣbun.
Arrac, yettɣimin d tarbaɛt ɣer yimi n tewwurt n tmesgida, ttarran-d awal i ddɛawi n Wemɣar ; s laɛli neɣ s rxa – akken teṭṭuqet tikci n bab-is –, ttarran-d awal i ddɛawi n Wemɣar s : « Amin ! ».
Dɣa wid ikesben ayla ttṣeddiqen nnig n wayen nwan, acku terra-ten tmara.
Mačči d tikelt neɣ d snat ay d-yuɣal yiwen ɣer tirect yerna-d iwakken ad yif axṣim-is.
Ay cerrhen warrac, di teswiɛin am ti ! Tura, at wayla faqen.
Lehdur n medden ur ten-ttḥuzun ara.
Lḥaṣun ɣer wayen-nniḍen ay tura.
Dɣa nemsefham iwakken ad d-bezren akk medden, ameɣbun aferɛun : azal n wannect-a i yiwen ! D lḥeq.
Ulara d-nini : itett umeɣbun, itett uferɛun.
Wid ur nesɛi ara swayes ara xellṣen imir-imir, ad xellṣen Amɣar, cwiṭ cwiṭ ; ur d-ttarran s lexber ttemɛanaden, 41 Ussan di Tmurt i Ticki tɛedda kkaten tmeɣra-nni, alamma d taggara.
Yella deg-s lɛali, unagraw14-a-nneɣ.
Ur nesmuɣbun ara iman-nneɣ zdat n at wayla.
Deg at wayla, mazal llan deg-sen yirgazen n lɛali.
Yerza-d dɣa yiwen si Fransa, aseggas-a, yebɣa ad ixelleṣ merra i yimeɣban.
Yerra-d awal i 120 n medden, rnu ikemmel di lxir-is, ass-nni ya : yefka-d snat n teckarin n smid, yal yiwen s umudd-ines.
Ddurt nekni d ameslay fell-as.
Ad as-d-yerr Rebbi lxir-is ! deg-neɣ Imesfarayen15, qqaren-aɣ-d txeṣṣerem kan idrimen-nwen ; nettarra-asen awal s ucmumex, maca ammer tettezzemem-aɣ-d qbel ad tɛeddi twala, i asen-neqqar.
– Amek, mačči d tawaɣit ta ? i d-qqaren Imesfarayen.
300-t alef n frank i tḍegrem deg yiwen n yiḍ.
Rnu, lemmer tessnem meqqar ad teččem aksum-nni, wicqa ! Blaq ! kullec ɣer tugi.
Ad t-tesbelɛem deg yiwen n yiḍ, azekkuya baḥḥ ! swaswa! – Ihi, d acu-t rray-nnwen, kunwi ? ay asen-nettarra.
– Rray-nneɣ ? Walit, d ayen isehlen.
300-t alef : ad tṣeggmem iberdan-nwen (nwen !) yečča waluḍ d uɣebbar, s nnuba ! ad tebnum tala, Tajmaɛt d lakul ...
rnu ad d-grin ! I tzuliɣin, d amedya ; d acu i d-tennim deg tzuliɣin ? Ibdaz izuyaz16.
Ayen ara yezgen.
Adrim i deg ara snefɛen medden.
Imesfarayen-a, xedmen am nekni tamawt : Gret 14Anagraw : D ayen, d wamek zdin yimdanen tudert-nsen.
15 Amesfaray(i-n) : At Ufara, wid yettxemmimen i wazekka.
16 Ibdaz izuyaz : D imukan anda i teffɣen medden ddawat-asen.
42 Ussan di Tmurt Kifkif-nwen kan : am at zik, am at yimir-a.
Werǧin tlemdem kra ! Ur teffreɣ ara fell-awen, nekki, iɛeǧb-iyi rray-a.
D tidet, mačči d yiwet n tɣawsa i ilaqen ad neg i taddart-nneɣ.
Yelha ma nekkes timecraḍ-a, ad necɣel d lebni.
Ad as-nbeddel udem i taddart, s kra n tsutwin.
Seg wass-a ar wass-nni, ilaq i tuǧǧal d tmeɣbatin n taddart-nneɣ ad zemḍent abaggus ad rnunt ad d-smektint i warraw n warraw-nsent ussan-nni iseɛdiyen, asmi akken beṭṭun medden aksum yettmeččan deg yiwen n yiḍ ; iḍ yecban uḍan n lɛid.
Ayen i d-nenna ɣef lebni, d tidet daɣen, mačči d afellaḥ ara d-yelhun did-s.
Maca, ɣef waya, Imesfarayen-nneɣ ur d-wwin, ur d-rrin lexber – lexber n tidet.
43 Ussan di Tmurt V.
Izeddukliyen d yIfaciyen 44 Ussan di Tmurt V.
Izeddukliyen d yIfaciyen Ahat deg wawalen kan ay nemxalaf ! maca, aredqal ad d-tifrir tidet.
Tanarit (lbiru) n wedɣar (neɣ lbuṭ) yezga-d di taddart-nniḍen.
At taddart-nneɣ rezzun ɣef snat n terbaɛin.
Mi ara d-awḍen ɣer ufrag n uɣerbaz (lakul), ad ilaɛi Muḥend Ulḥusin i werbaɛ-is : – Ifaciyen, ad d-kken s ya ! Ad nebuṭṭit lwaḥid.
Bɣan ad sdehcen wiyaḍ, d ayen ibanen.
Ma d Izeddukliyen ur txeṣṣer ara nniya-nsen.
Abrid-nsen, uɣen-t ya.
D acu i ten-yezdin d yIfaciyen ? Ulac.
A mačči d lecɣal-nni n ṣṣef n wadda d winn n ufella, a winnat ! Tura ad nelḥu d yimir-nneɣ.
At sin n wudmawen, ulac-asen amkan.
D Azeddukli neɣ d Afaci, xtir ! Tawaɣit, deg yimzazwaren17ur d-neqqar ara yiwen n umeslay.
Ɛerqen medden, ticki gtit wumuɣen18.
Yettuɣal d aɣbel annect ila-t.
Rnu ttcukkun medden, armi uɣalen ur ttamnen yiwen.
talemmast.
Yiwet n tikelt, sekneɣ-asen-d yiwen n urgaz n tama Qqimen bbajwen.
17 Imzazwaren : D ismawen n yimdanen ɣef ttbuṭin medden .
18 Umuɣen: D ifer n lkaɣeḍ ɣef ttrusun yismawen n yimzazwaren.
45 Ussan di Tmurt – Dɣa, d acu i ixeddem da, imi ur yelli llid d Azeddukli llid d Afaci ? Dayen ur nettwafham.
Tenniḍ-d d lɛali-t ? Ihi, tili yeqqim deg uxxam-is.Yebɣa ad yessexṛeb tikarḍiwin, ad yezlu abrid i wemzazwar n lɛali.
Weṣṣi-t ad iruḥ.
Ur iteddu yiwen did-s.
Tesliḍ ? Ula yiwen ur yettbuṭṭi fell-as ! Ismawen-a d imaynuten, seg useggas n I945 ɣer da kan i d-nnulfan.
Deg lawan-nni n lqellat, ilaq ad d-nini, Ifaciyen-a tura, ṭṭfen tiserfin n temɛict rnan lḥaṣum anesbadu19.
D tidet, ɛeddan akkin i tilas.
Asmi ur ten-uḥdajen ara medden, ɣer taggara, uɣalen ttnamaren-ten, qqaren-d amek ccḍen d wamek juren.
Wid yestaqsayen ɣef wayen gan yimdanen-a, semman-asen Ifaciyen.
Seg tama-nsen, Ifaciyen ḥsan s yixṣimen-nsen : d Izeddukliyen.
Degmi ur llint tifrat gar-asen : ttemnafqen ur ttemwafaqen.
Azeddukli d aɛdaw n Ufaci ; Afaci d aɛdaw n Uzeddukli daɣen.
Asirem n umezwaru d « tirẓi » n unegaru.
Iwakken ad yaweḍ lebɣi-ines, yezmer ad yezger agemmaḍ.
Anagar aya ara d-yessufɣen axṣim-is seg tama-ines, netta.
Afaci ireṣṣa iman-is.
D netta i d aqerruy n taddart.
Yessen Lḥakem rnu yettawi-as lexbur.
D « adebli », d amdakkel n lḥukuma, d aɛeqli, d bab n wayla.
At txerrubt-is ṭṭafaren-t deffir-s am yiderɣalen, ssuturen seg-s ayen uḥdajen.
D bu tudmawin ɛinani, yebɣa ad yeḥkem alamma d ulamek, itteg-d afus i medden seg « Tama ufella ».
Yettweṣṣi irgazen-is, yeqqar-asen : 19 Anesbadu : leḥkem 46 Ussan di Tmurt – Ur ttamnet ara Izeddukliyen, beɛdet fell-asen ! D iɛdawen-nneɣ « seg yidammen ».
Ur smeḥsiset ara i yinawen-nsen.
Tadbelt20 tettxaṣam-iten.
Deg-wul-is yuggad-iten aṭas.
Maca, wissen ! werǧin yeḥsi yiwen.
Neẓra, seg zik ay tella akka.
Maca tezmer ad tbeddel tenǧast, ad ṭṭfen tama ufella.
Ddunit tettezzi ! Izeddukliyen ssulin leḥsabat-nsen, la ttraǧun kan melmi ara ...
Kra n tikelt ara d-yili uneɣni deg tama-nniḍen, ad tafeḍ teṭṭuqet-d tama-nsen.
Tikelt-a, d yiwen deg-sen i yessnen amzazwar n tedbelt yerna ixeddem ɣur-s.
Ad d-mqarabent tamiwin-nni, ad d-isuḍ waḍu n talwit gar-asent.
I yat taddart ad buṭṭin am yiwen n wemdan ? ala, ala ! ad tɣilem d izamaren, nekni! Llan wid iteffɣen, ttruḥun ɣer temdinin : Lezzayer, Lpari.
Rran-d s lexber, ahat ? Llan wid yeqqaren ajernan (aɣmis).
Ajernan, nekni, nfehhem-it akken nezmer.
Llant daɣ tismin neɣ ayen-nniḍen.
Rnu d acu, d ilelliyen ay nella lḥaṣun.
Truh-aɣ nufa-tt : ad temwiwel iwsawen, ad ternu iweksar.
Dɣa ad dukklen medden, taggara ad d-yenṭeq bab n wawal : lwaḥid.
Ma d Izeddukliyen ur txeṣṣer ara nniya-nsen ...
Wa d lqis n wawal kan.
Ma yella d ayen ara d-yawi, ama izad ama yenɣes.
Ufrinen21 zgan, d widak kan.
Mi ara d-asen ad aɣ-d-fken awal, sɛan yiwet n tidet kan : neẓra ad d-uɣalen yiwen n wass iwakken ad aɣ-d-fken awal-nsen daɣen.
Tawaɣit d ta : d iberraniyen irkelli.
Rnu ur nesɛi yiwen – Ifaciyen, ad d-kken s ya ! wa deffir wa.
Ad nebuṭṭit 20 Tadbelt : D imukan i seg d-xeddmen medden lekwaɣeḍ-nsen.
21 Ufrinen : Wid i d-fernen medden deg tefrent.
47 Ussan di Tmurt Di tazwara akk hatan wayen i aɣ-yesserfayen.
Ulac, ula yiwen ! llid d Afaci llid d Azeddukli.
Di taggara, neẓra, tuṭṭfa-nni deg wawal s uɣanen anagar di tsertit n taddart ay tesɛa kra n lmeɛna.
Di taddart « ttmeslayen medden, rnu d tidet yeswa wawal ».
Ttmeslayen medden ɛinani daɣen.
Seg zik ay myussanen medden.
Ma yerna yiwen, wayeḍ ad yessirem, ma rnan-t daɣ ad tafeḍ yebɣa ad d-yerr ttar-is.
ya, d Izeddukliyen i yeṭṭfen rray di taddart.
Imir-nni, tuget deg at taddart d Izeddukliyen.
Ifaciyen ttbanen deg yiselsa-nsen (llebsa) icebḥen, deg yiɛebbaḍ-nsen meqqren, deg nniya-nsen ur neṣfi ara.
Regglen i Tejmaɛt, zegglen tameslayt d medden, rnu sseglalen ixeddamen-nsen d walag-nsen.
Ass n ssuq, ttwalin-ten akk medden ttraǧun zdat n tewwurt n Lḥakem.
Maca, Lḥakem ur itteg wayra iwakken ad asen-d-yefk tayet.
Netta, iǧɛel-iten d Lɛeqqal, nutni daɣ ttraǧun-t melmi ara ten-yessers akken.
Ur asen-igi ara lḥal armi i d-yewweḍ wayen ggunin akken : di tfernin n Tejmaɛt, ttwaɣelben; ɣlin ɣef wudem, zdat n Umeqqran yettmuqulen deg-sen, s taḍsa n wuglan ; ɣlin zdat n yixṣimen-nsen i ten-yebheddlen.
Meɛlum, yeffeɣ-d Uselway-nni d Azeddukli, seg tfernin-nni.
Inesɣuma22-ines daɣen d Izeddukliyen.
Widak-nniḍen qqimen deg yixxamen-nsen.
Neẓra-ten armi neɛya.
Aselway d yinesɣuma-nni-ines qqimen d widak kan.
22 Inesɣuma : Wid yettweṣṣin, yettɣvimin ɣer tama n Uselway ttaken-as afus rennun-as tikta.
48 Ussan di Tmurt Asmi i nɛawed nedɣer (mačči ɣef Tejmaɛt, tikelt-a), jemɛen-d Yimɣaren lɣaci, ɣer lǧameɛ.
Nnejmaɛen-d akk medden ɣer daxel, qqimen ɣef yigertiyal.
Deg berra, ilemẓiyen merra qqimen ɣef yidebdiyar n wedɣaɣ.
Bɣan kan ad kecmen lekluf, i asen-nnan.
Ulara asen-d-tefk Tejmaɛt.
Maca ran ad smuzgten i Uselway.
Ɣur-s ara d-yini, Uselway.
Dɣa nruḥ ad nsel.
Rnu, ilaq ad nili dinna, ma ulac ad nettuxeṭṭi.
– Ttmeslayeɣ-d ɣef yisem n Nnbi, yenna Uselway.
Di temdenin, tɛum tsertit.
Deg taddart, ula yiwet ur telli.
Neɣ, tella yiwet ! Tasertit-nneɣ, d aɣrum.
Ur tesseḍsay ara .
Ur ilaq ara ad aɣ-d-sneṭṭeḍen aṭan-nsen at temdinin.
Ticki d lecɣal-nneɣ, nettemsefham gar-aneɣ.
Seg zik ay tleḥḥu akka, ur nuḥwaj yiwen ! I da, d acu i d-nesfayed ? Steqsayeɣ-ken-id.
kan.
Lḥaṣun, ur aɣ-yecqi wayra.
– Ala, yecqa-yaɣ, i d-yessuɣ yiwen n yilemẓi seg berra.
– Kunwi ay ilemẓiyen, susmet, i d-yerra Wemɣar-nni.
Ɣur-wen ṭṭemman ara d-yemmeslayen, neɣ aẓet-d iwakken ad awen-d-nsel.
Yiwen ur d-iqerreb, yiwen ur d-yuẓi.
– Ɣur-s lḥeq, yecqa-aɣ kra yellan, d tidet, i d-yenna daɣ Uselway.
Ad nextir : adɣar n lɛali neɣ winn n diri.
Wid ur nteffeɣ ara, anagar Tajmaɛt neɣ lexla ay ssnen kan.
Ulara ccukken.
Kra yellan, ɣilen yeshel.
Dɣa, ẓriɣ, ilaq ad nextir akka neɣ akka, akka i yella ddin-nneɣ.
D Inselmen merra, ilaq ad ttamnen.
Mačči da i daɣ-teɛreq.
– Ur kkiɣ-ara, i d-yessuɣ yiwen, seg berra.
– Ih, d tifrat.
D tifrat yifen tiyaḍ, ahat.
Iwakken ad d-iniɣ – Da i daɣ-teɛreq, i d-suɣen.
49 Ussan di Tmurt – Yerbeḥ, ɣur-k lḥeq, daɣen kečč.
Da i teɛreq.
Ad awen-t-id-alseɣ, acku nnan-iyi-t-id.
Taddart-nneɣ tettwaɛllem s lmidad azeggaɣ.
Rran-d s lexber yis-neɣ, qbel ad neg kra.
Ur d-wehhaɣ ɣer yiwen.
D ayen yeḍran.
Anwa ur neḥsi s wannect-a ? Ihi, akka.
Rret-d aḍar, d tikelt taneggarut.
Meyyzet.
Rret tikmamin i yilemmamen-nwen.
Walit leɛrac n ugemmaḍ-ihin, wid yessnen ad ɛicen.
Ɣur-sen aman, trisiti, iɣerbazen.
Nekni, da, ulac.
Meyyzet ...
– Tfukeḍ ? i as-yenna yiwen n Unesɣamu.
– Werɛad, maca mmeslay ma yehwa-yak.
– Ad ken-id-feyyqeɣ kan ɣef yiwet n tɣawsa.
Ḥesset-iyi-d.
Aseqqamu n Uselway, yelha.
Teẓrim d acu ara t-aɣem ma ur teddim ara did-s ? Ula ara t-aɣem.
Ur ttamnet ara s tewwura n yigenwan.
Amzazwar ilaqen ad iɛeddi ad iɛeddi, ma d kunwi ad tuɣalem ɣer lexlawi-nwen.
lmeɛqul ...? uɣalen ɣer lexlawi-nsen; rnu ttraǧun tifernin i d-iteddun.
aman, trisiti, iɣerbazen.
Nekni, da, ulac.
leɛqel d lmeɛqul.
– Llan, llan.
– Ula,ulac.
– ...
Tifernin ɛeddant akken i nuɣ tannumi.
D tidet, medden – Ad nuɣal ɣer din, ur necliɛ ara ...
– Ttmeslayen i at leɛqel d lmeɛqul.
Llan at leɛqel d – Acku, nekni, nettwaɛellem s lmidad azeggaɣ, ay qqaren at Awal tura, ilaq ad t-id-nfakk : leɛrac-nniḍen zgan sɛan 50 Ussan di Tmurt VI .
Ssuq n Ttlata 51 Ussan di Tmurt VI .
Ssuq n Ttlata 23 – Yiwet n tikelt di ddurt, yezmer wergaz ad yefk i Llan wid yettweṣṣin wiyaḍ iwakken ur izeggel ara wergaz ssuq, kra yekka di ddunit.
yiman-is asgunfu d kra n unecreḥ, Cciṭan Rebbi ad t-yexzu ! Anecreḥ, wissen.
Ma d asgunfu, yella yella.
Acku, ssuq-nneɣ ur yebɛid ara nezzeh ! Setta d akilumitr s ya, setta nniḍnin s yihin, d tikli !! Akka i yella lḥal ihi, yezga.
Tteẓdina d akilumitr, mebla wid-nniḍen n ucali d tuzzya deg rḥabi.
Ihi akka ! Rnu llan wid i yerran annect-a d asgunfu, ɣas akken, neẓra, ur ɛeyyun ara deg wussan-nniḍnin, mi ara xeddmen yal ass di taddart.
D acu i tebɣam ? Ula d ddurt tesɛa, lḥaṣun, tama-ines n diri.
Deg yiwet n tama, ulac ayen yifen tirzi ɣer ssuq.
Ulac ayen i d-yettrebbin argaz daɣen nnig n wannect-a.
Ad ak-ikenni Rebbi am wakken teffɣeḍ-d seg uberjeɣlal-inek iwakken ad tkecmeḍ ɣer umaḍal24; amaḍal, ad ak-d-yettban d ahrawan.
Deg taddart, ur i d-tettarraḍ ara s lexber.
Ad ntezzi ad ntemmeḍ, ad d-nettawi timɛayin, ad ntemjiṭṭiw ɣef wulac, ad 23 D ssuq n Ttlata n Tizi Racid.
24 Amaḍal: Ddunit-a deg nella.
52 Ussan di Tmurt ad Tirbaɛin, tent-tafeḍ nettak azal i yiman-nneɣ akken i t-nettak i lǧar-nneɣ.
Ɣur-k ad naɣ abrid kan, dayen : ad neqreq ma ur nebɣi.
Medden merra ad d-ttalin neɣ ad d-ttadren, seg yal taddart.
Kra yellan d abrid n uḍar, ad d-yesmir amur-ines n yirgazen ɣer webrid ttemyaggarent, ameqqran.
ttemseḍfarent, ttemyizwarent.
Wa yusa-d ɣef uḍar, wa irkeb-d aɣyul neɣ aserdun, wis-tlata yekra-d aṭaksi, akamyun neɣ lkar.
Yella winn i d-yettawin ifassen-is d ilmawen, yella winn i d-yettbabban ɣef uɛrur-is, neɣ inheṛ-d addras ameqqqran n wakraren imuḍɛifen i d-yessalayen tagut n uɣebbar s tfenzaɛ-nsen mi ara sqerbubent.
Lḥaṣun, ay dinn d iqeddiwen, ay dinn d tikliwin, ay dinn d llebsat! D amaḍal n tidet, anda i ilaq yiwen ad iẓer iman-is am netta am medden ; d amaḍal anda ur i ak-d-iṣaḥ ara ad tɣilleḍ ifen-k medden neɣ tifeḍ-ten ; d amaḍal anda ara yecreh umdan xerṣum imi i yuɣ amkan-is gar medden, ad as-yini : d argaz gar yirgazen, rnu akken yebɣu yili leɛmer-is, akken yebɣu yawfay, yuzur neɣ yesɛu, ad yaf amek ara yaɣ amkan yuklal.
Neẓẓar at taddart-nneɣ, at tudrin-nniḍnin, at leɛrac-nniḍen s yiwet n tiṭ.
Wid nessen ya, ttbeddilen zdat n wallen-nneɣ, ttbanen-d s wudem-nniḍnin.
Timexḍa i neḥseb ɣlayit neɣ ɛban ttirxiṣen-d seg dqiqa ar tayeḍ, timexḍa nniḍnin, d anemgal, yessewham wakken ttimɣuren berra i taddart-nsen.
Annect-a, izegger-d lbal mebla ma imeyyez-it yiwen.
D tidet, aya yuɣ-d igenni, yesseḥmaw-d tagnit swayes nettḥulfu deg ubrid ya, abrid i ɛemren medden, fell-as ad naweḍ ɣer ssuq yettkuffuten d lɣaci.
Ur ntettaw ara taddart, axxam, neɣ tawacult, maca nettarra-ten deffir n uzeṭṭa n tissist yuɣalen zun d tugna n tmetti-nneɣ25.
25 Timetti: D tuddsa n yimdanen.
53 Ussan di Tmurt Tamɛayt-nni n winn yessaǧǧawen akken rrezq, tettas-d s winn ur nuɣ ara tannumi d tudert gar lɣaci, ad yaf tagnit n ssuq ameqqran tessedhac, tqebber.
Deg wul, ad yessimẓi iman-is, ad yerr iman-is d asuf (aweḥdani), d ameqqalu n tezmert, d awezwaz zdat n kra n uwaɣzen ur nesɛi isem ; awaɣzen ur nettidir ara xerṣum yiwen n wass ; awaɣzen i t-yettaṭṭafen deg ufus akken d tisaɛtin, i as-yettgen udem d yiman d imaynuten ; awaɣzen i t-yeggaren di kra n tɣawsa, i t-yettḥuzun s ccḍef.
allaɣ iman-is.
Qqaren-d d argaz ikemmlen, d imweddi, ur yessimɣur ara iman-is ; yettḥebbir kan amek ara yessiǧew rrezq-ines ; ass-nni, ur isewweq ara iwakken ad d-yesken tazmert-is i medden.
Yiwen n wass yerza-d ɣur-s yiwen deg leɛbar-is, yebɣa ad yaǧǧew ad yernu ad ifareṣ tagnit iwakken ad iqaren iman-is.
– Irden-a-inek ur lhin ara, i as-yenna winna.
Yeddem tummeẓt (takemmict) deg-sen, yessenɣad iɛeqqayen-nni gar yiḍudan-is, wa deffir wa.
Yerra-ten d awren, ɣas akken irden-nni d iquranen.
yirden, s talwit, s tiẓudya .
fell-ak d lexlaṣ.
Yeṭṭef durwat-nni-ines, aredqal yerra-as-tent ; yeṭṭef ɣur-s yiwet, yerra-tt gar yiḍudan-is.
– Ḥsiɣ, maca ad awiɣ lgelba (aqerwi).
– Nekki d asiǧǧew i ssaǧǧawaɣ da ; ihi, fell-i d asiǧǧew, – Ssuq hraw, xtir irden ɣef yiman-ik, i as-yerra bab n 54 Ussan di Tmurt – D tiwriqin i iyi-iɛeǧǧben, ṭṭef durwat-ik ɣur-k, i as-yenna.
Ur lhint ara.
Hatan, wali-tent ! Yesferkej duru-nni gar yiḍudan-is, yerra-tt d taɛeṣbant, yewwet-it yis-s ɣer uqadum.
– Xelleṣ-iyi-d s wayen ur nettenčun ara, bɣiɣ tiwriqin.
Yefka-astiwriqin, ma d wayeḍnin yesruḥ duru, yerna temɣer-nni-ines.
Wid ur neẓri ara ɛad ssuq n Tlata ur d-ttarran ara s lexber meqqer annect ila-t.
Akken yebɣu yini yiwen : hraw annect ila-t, neɣ yettawi lɣaci mačči d kra ; ayen yebɣu yiwen yini-t, drus.
Ilaq ad asen-yeṭṭef yiwen afus iwakken ad ɛeddin deg temterwit26-nni yemxubbalen, ad ten-yesɛeddi gar lɣaci-nni imgedwi, ad ten-yawi ad slen i traɣma-nni ur iqebbel leɛqel deg tiɣriwin, deg yisuɣan d zzhir.
Ihi, winn yeslan werɛad yeẓri.
Ssuq-nneɣ, ilaq ad t-iẓer yiwen d timeẓri ! Zik-nni yezga-d deg yiwet n tiɣilt, gar tsufa (tibelḍin) i wumi ur d-yecfi yiwen ; d tisufa i d-yettaran tili, i d-yettakken iɣallen-nsent iwakken ad ṭṭfent kra yellan : iseɛlaq yettengayen d aman n wadal, imeslax n weksun yettqiṭṭiren d idammen, iseɛlaq n tbeṣlin, leḥrir mm yal tiɣmi.
Tura, tisufa-nni ruḥent ad neggrent.
Tid mazal ddrent, squcmen-tent merra s lǧur, rnu yiwen ur tent-yettmuqul, yiwen ur yessutur deg-sent afus.
Imir-nni daɣ, yiwet n tzeqqa kan i yellan ; tazeqqa yesdukkulen Lqayed d Lqaḍi.
Deg yiwet n tama, yella lbiru n Lqayed i d-ttẓurun, tikwal-tikwal, Lḥakem d yiǧadarmiyen.
Deg tayeḍ, yella lbiru n Lqayed i ɛemmren wid yessekrawen idrimen (s tmerna), aberraḥ n ssuq, Imɣaren akk d yigujilen.
Tazeqqa-ya, nnḍen-as yijdaren n wesɣar d yijdaren yebnan s ṭṭabya ; d 26 Seg ‘Rwi’ : ayen yerwin 55 Ussan di Tmurt ijdaṛen i kerrun ibeqqalen d wid yeznuzun ccac.
Tura, yekka-d webrid s wadda.
Aɣlad27 yeṣweb am lemdek ; izudaɣ28 s yiderbuẓen rran-d tiṭ, seg tama d tayeḍ.
Seg tallit ɣer tayeḍ, ad tezdi tnezduɣt.
Di tqacuct, ass-a, teqqim-d ala texxamt-nni yehrurin merra d rebɛa n tbelḍin timeɛlalin.
Din, teqqnen yimsewwqen iɣyal-nsen d yiserdeyan-nsen ɣer yiwen n umrar n wuzzal i d-yekkan gar tsufa ; d amrar yecban azrem yeqquren dayen.
Seg Ttlata ɣer Ttlata, ad tafeḍ aḥeddad, ɣer lǧedra n tasaft, yeqqim gar tbardiwin d yizembilen d ccwari, zzebṛa gar yiḍarren, tismirin deg ufus.
Deg wass n sḥu (ticki zeddiget tegnewt), ad tafeḍ tiserdunin d yiɣyal tteglillizen s unecreḥ, ttmesraḥan, ttmiḥkan lesrur-nsen, ttruḍun, ttzeɛbiḍen.
Ticki tettwaɣ tegnewt, ad ten-tafeḍ bran-d i yimeẓẓuɣen-nsen ččḥen, idisan-nsen yekkat fell-asen ugeffur.
Yettbin leḥzen aberkan fell-asen, ass-nni.
Ticki i teḥma tegnewt, ad ten-tafeḍ gnen s yibeddi, d imxazniyen ; imeẓẓuɣen-nsen ttleɣwin, arquqen-nsen mfarezzan, ttargun tirga ur nesɛi lqaɛ ; tthuzzun tiɣezfanin zelmeḍ yeffus am yireqqasen, tiseḍwa-nsen ireqqasen yuɣalen d inagan ɣef tungufit-nsen – acku ala izan i zemren ad ten-srewlen.
Iḥeddaden ttidiren gar wid ssnen nezzeh.
D amuqel kan ara imuqel deg-s, ad yeɛqel dindin zzayla yettɛeqqlen.
Ta, yeshel cɣel-is : ad tafeḍ amɛawen yeṭṭef-as aḍar-is, yesneḍfas-t ɣer tgecrir-is ; din, bab n lḥirfa, am winn iqemcen tiṭ-is yeldi-tt-id, ad as-d-yekkes tismirt taqdimt, ad idegger imesmaren-nni, 27 Aɣlad : d azniq 28 Izudaɣ : Lbaṭimat 56 Ussan di Tmurt ad d-yeddem ajenwi, ad as-yegzem lḥafer, taggara ad as-yerr yiwet d tamaynut ara isemmer s lmul, rnu ur yettmehmih ur tt-izeggel.
Azal n rbeɛ n tsaɛet, ad issereḥ i « umuḍin »-nni ; « amuḍin » arejdal, yemlellin, maca yelsa amaynut ɣef tlata n wayyuren.
Llant zzaylat ur nettak ara lwi i waya, tid-nni ilaq ad d-nnejmaɛen yimsewqen iwakken ad ṭṭfen zzayla-nni s ccḍef ; dɣa, aḥeddad-nni, seg tama-s, ad yeg cɣel-is s talwit, acku ur ilaq ara, ahat, ad yefk yiwen lemḍuɛ ula i tzelgiwin n tserdunt tazeɛbaṭ.
Seg lbeɛd, allen ur zeggent ara din, deg tiɣilt-nni.
Ssuq, hat tura iweksar ; icuba kra n tfawet tacebḥant deg yiger azeggaɣ.
Annect-a, yelha i tmeẓriwt, yelha i tmesliwt daɣ, acku meqqer, yeɛmer.
Ad tafeḍ tagnit teččur d azefzef, azefzef yecban cwiṭ winn n weglaf deg wafug ; maca, wa, lqay, hraw, d imidreg29.
Tikwal lḥasun, deg wussan yecban ussan n lɛid d amedya, zzaylat tuɣ dinn ulac, ad tafeḍ igezzaren ulin d asawen ɣer tiɣilt-nni ; dɣa, ttbinen-d am yimazunen (lmalayek) iberkanen yessedhacen, yessexlaɛen tiɣtas30-nsen yessalhaten.
i wegni-nni Deg yigenni, yessewḥacen, tezzin afriwen ḍelqen.
Ad tafeḍ tiɣilt-nni merra yuli-tt uḥemmal yettmujen, ḥercawen ; aḥemmal i d-iberrun i wanza annect ila-t ; anza i deg tuɣac gtit, mačči yiwet neɣ snat.
Tikwal ad tesleḍ i uɣwiwes n uzger yemmezlen ; tikwal i uɣyul yesreɛruɛen mebla lmeɛna, acku ahat iɣil yeḥrec ; tikwal ad tesleḍ i usbeɛbeɛ n tejlibt n yizamaren yuggaden ad ruḥen ad d-ǧǧen tiyemmatin-nsen, tikwal-nniḍen daɣ at tesleḍ i tɣeṭṭen tezzin-d s wafug ifalkuten 29 30 Tiɣtest (ti-as) : ayen ɣer wacu i d-tetteddu tmettant.
57 Ussan di Tmurt sbeɛbuɛent, ɣas ulamma ur tent-yuɣ wayra ; tikwal ad tesleḍ i leɛyaḍ n tkerṣin, i usṭerḍeq n tḥerraqatin i d-ṭṭeggiren warrac, yelsan cebbḥen-d, gar yiḍarren n wid yettruḥun ttuɣalen di rḥabi n ssuq.Tikwal tetteffel-d taɣect n kra n umdan, seg ugerjun n warisem ; tettufrar-d nnig n traɣma-nni n ssuq, teggar-d tiɣri i medden iwakken ad ṣeggmen iman-nsen.
Deg wussan yecban ussan-a, yettiqlil lɣaci, yettenɣas lḥes.
Tettrusu-d dɣa talwit, ɣas ulamma yettili-d urway tikwal ; deg wussan-nni, yettili-d listaɛ : imsewqen ttcalin akken i asen-yehwa, acku ula d ssuq-nneɣ meyyzen-as qbel ad t-bnun.
Deg-s aɣlad d tḥuna, deg-s yiwen n usarag – mačči sin –, deg-s daɣ axxam n tmezliwt.
Tlata n yimeḍqan yemxalafen, ara d-nekk wa deffir wa.
Ad neg tella teɣlaṭ d yiɣulad31.
Seg tama-nni n yiɣulad, izudaɣ ruḥen d azlem ; d izudaɣ bnan s lmul rnu ɛlay lebni-nsen.
Aya, ɣer tama ufella.
Ɣer tama-nniḍen, ur yelli wayra ; neɣ, yella usefreg (ẓẓerb) d wurti n ugrur yessufuɣen d aksar, d aksar ɣer teɣzuyt.
Ɣer taggara n uɣlad, din, ḥebbsent tkerṣin, rnu llant tḥuna i d-yettɛassan imsebriden ; llant daɣ leqhawi, nnig-sent d ttbaren d yiḥemmasen.
Ɣer taggara n teɣlaṭ, ulac aɣalad ; taɣlaṭ-nni tuɣal d abrid kan.
Iwsawen, yella usarag d ameqqran, d asarag yecban taɛrurt n ulɣem.
Iweksar, deg yiwen n yidis, llan kra n yimesluxen i d-yerran talast (tilist) i uxxam n tmezliwt d wexxam n waklan – winn kerrun akken ikerrayen seg Ttlata ɣer tayeṭ.
Zdaxel, at tḥuna leddin-d tiwwura-nsen i yimsewwqen.
Tmagaren-d lɣaci s ucmumex rnu ttaznen-asen-d azul ɣef lbeɛd.
D imiẓiden, kkaten amek ara issinen merra lɣaci.
Jebden-d wid ara yaɣen ala s wawal : ssawalen-asen s yismawen-nsen.
Ẓran, ssnen ayen swayes yettḥulfu ufellaḥ : idehhec mačči d kra, mi ara iwali akken iman-is yettwassen – yettwassen yisem-is – berra i taddart-is.
Dɣa, afellaḥ mi ara isel akken ssawalen-as-d, ad yekcem rnu ad yaɣ merra ayen yellan ya di tḥanut n taddart.
Maca, bab n tḥanut n ssuq yessirxis-as-d cwiṭ, rnu yesseṛway-yas acmumex.
Anef i bu tḥanut n taddart, awer yekker ! Netta, yelha i qeṭṭu s ureṭṭal (s ukridi) kan .
Ssuq n tidet mačči d tiḥuna-nni yettcabin tid n tudrin-nneɣ, neɣ tid n temdinin.
Ilaq ad truḥeḍ ɣer usarag.
Ifellaḥen ttirin asarag.
Truḥun ad d-skecmen idrimen, ur ttruḥun ɣer dinn iwakken ad suffɣen ; znuzun iguma (lfakya) akken tella tsemhuyt : tiẓurin tiberqacin n triwa, rremman, ččina, lɛin neɣ tifirest.
Ta, d lfakya-nneɣ.
Tella daɣ tinn i d-yettasen si berra, tinn ur nessibnin ara, rnu nettaɣ-itt-id s rxa.
Llan daɣ izegzawen i d-yettsewwiqen s (lxedṛa) i wid ikesben ayla, i wid yiḍellaɛen.
Wi, ttemzazwaren anwa ara yaɣen ticiflurin, ẓrudiya, lubiya neɣ tiɣawsiwin-nniḍen i wumi ur ntegg ara ccan, nekni.
Nettaǧǧa-ten ad aɣen, acku ur d-nusi ara, nekni, ad naɣ tiḥcicin.
Nettruḥu ɣer dinn ad nezzenz ! Neznuzu tibeṣlin, claḍa i wuẓu, imɣan n ṭamaṭic, taxsayt d zerriɛa-s, ifelfel qerriḥen akk d tzerriɛin-is ...
Ad tafeḍ yal yiwen yeqqim ɣef yijifer n teckart neɣ ɣef ucḍaḍ n ubernus-is, tirect-is zdat-s, imsewwqen ad ttruḥun ad ttuɣalen.
Ttafen dima wi ara ad yaɣen, rnu ttaran-d azal n wass, ɣas ulamma d aṭiṭuḥ.
Nnig n rreḥba n yizegzawen, ttilin wid izeṭṭen aẓebbuj (aḥeccad) d wusran, znuzun tiqeṭṭarin d ccwaṛi tijdidin ; ttilin daɣ wid yeznuzun igertiyal, wid yeznuzun ttaɣen leqlul d yicabcaqen iqdimen ; yettili bu yiɣerbalen, alessaq akk d ixerrazen n yisebbaḍen.
Gar yinaḍen-a d yimzenza, tekken-d 59 Ussan di Tmurt leqlum Ɣer tama n Ɣef wecruf, nnig n webrid, ttilin at warrac i d-yettweddifen tayuga n yitbiren, tayaziṭ neɣ ayaziḍ i wumi d-qqnen afriwen d yiḍarren.
(yizegzawen), temduḥḥasent teɛceṛtin n wakraren ay rran ɣef sin n yizelman ; akraren yettwaqnen mxalfa s temrart i d-yekkan seg yiri n wa ɣer wa.
Deffir n wakraren-nni, llant tɣeṭṭen d yiɣiden-nsent, izgaren d tsita ; akkina, llan wid yessaǧǧawen rrezq, ttɣimin zdat n tirac-nsen n yirden, n temẓin, n yibawen d lḥemmeẓ.
lujaq (wid yessewwayen lqahwa), ikewwacen, wid yeznuzun lesfenǧ ; akkin, d wid yeznuzun igelman, i d-iqublen tiṭ ɣef tiṭ axxam n tmezliwt, d wacciwen-nsen ucmiten ara ḍeggren akken i yiḍan, seg ya ar ticki.
Deg usarag, wid yeznuzun d wid yettaɣen ttmeɣḍalen ɛinani, tuffra ur telli imenza ttḥiren ad d-skecmen iḥemmudiyen, ineggura ttḥiren ad ssufɣen sselɛa-nsen ; maca, ulac ccek, ayen yessalwayen layas-nsen ameqqran, yiwen.
D acu kan, wid yettsawamen ttbanen-d dehhun, ma d wid yeznuzun steɛmilen ssedhawen-ten nnig n wulawen-nsen – mebla lebɣi, mebla aneddim.
Mi ara ɛyun dayen, yekfa ṣber, ad bdun ad temsawamen, allen ad d-akint s lemɣawla, dɣa d lawan n umeɣḍel.
Tameddit, mi yefra ssuq, asarag ad d-yegri d ilem : wid yezzenzen d wid yuɣen, ad rzun s ixxamen-nsen, wa yecreh wa yeččeḥ, maca ad stehnin xerṣum ula deg wannect-a : ddren d irgazen, ccah ! D irgazen yemmeslayen armi rwan, yuddin tixeftin i wiyaḍ, i irewlen i tḥila.
D tidet, ulac kra isehlen annect n winn ara yezzenzen taqecwalt n waḍil neɣ annect n winn ara d-yaɣen asaku n yirden, ara d-tinim.
Annnect-a ur t-yetterra yiwen d aɣbel.
Maca...
: 60 Ussan di Tmurt Maca, gret aḍar ad twalim ! Jerrbet, ruḥet ad d-taɣem tafunast neɣ xerṣum d ikerri i lɛid.
Mačči d ayen isehlen maḍi, d anemgal.
Ssuq yeččur d timeskuccar i yibujaden ; ibujaden, nessrent fell-asen leḥwayeg mi ara ten-id-kellxen akken medden tikelt tamezwarut.
Yeṭṭattaf-iten uneɣni d wuḥsif kra i tekka ddurt, acku ttɣilen ad d-rren ttar di ddurt ara d-yezzin akken.
Wid yessnen ad as-lḥun i ssuq, ssnen merra ayen ilaqen d wayen iwulmen iwakken ad sellken iman-nsen, mi ara bɣun ad skiddben ; ssnen daɣ ara gen ticki i ilaq ad fken awal neɣ ad ṛeggmen, ssnen melmi i ilaq ad rren deg-s, s leḥdaqa mebla ma ifaq-asen yiwen.
Sɛan iles swayes i zemren ad ssaɣlin sselɛa neɣ ad-tt-id-sserxun, akken tella teswiɛt.
Ssnen amek i d-teqqnen medden seg yiles, d wamek sserwalen wid ara yaɣen.
Seɛɛun imdukkal i deg ttgen laman, ttweṣṣin-ten iwakken ur ttaɣen ara awal rnu tezzmen at nnḥuḥ d wuḥdiqen.
D Irgazen.
Ur asen-yettkellix yiwen, neɣ ma teḍra, ttekklen qḍan-d ayen yelhan rnu kra ur yessenxuxul nniya-nsen.
Ssuq n yirgazen, mačči n tlawin ! Argaz, ilaq ur yettnefḍaḥ ur yettaggad taxxeṣṣart ; argaz, ilaq ur iberru ara i wallen-is mi ara t-id-yettmuqul wayeḍ ; ilaq ur yettaggad ara, ur yettiwriɣ ara wudem-is : ilaq ad yili d bu nnecraḥa d bu nniya alamma d ulamek.
Argaz, ilaq ad isellek iman-is.
Qqaren-d, zik-nni, ssawḍent tlawin armi i yuɣent ssuq rnant ɛemṛent-t.
Mi sewwqent yiwet n tikelt, yekka ssuq-nni 7 n wussan d 7 n wuḍan.
Rnu, ur d-uɣent ur zzenzent ! Seg wass-nni, i d-ḥekkun, kksen-asent-t yirgazen ; seg yimir, anagar tala i asent-it-id yeggran ; din, zemrent ad sfiččwent, ad stewtewent, ad beddlent rray akken d melmi i asent-yehwa ; zemrent daɣ ad fkent awal i deg ur ttaṭṭafent ara, 61 Ussan di Tmurt taggara ad rzunt s ixxamen-nsent : ur rnint yiwet, ur tent-terni yiwet.
Irgazen, mačči d at tirwas-a.
Ɣef luhi n ttlata neɣ n rebɛa n tmeddit n wass, ad tafeḍ yal yiwen yerza-d s wayen i d-yeqḍa.
Tuɣ ssuq yefra.
Annect-a ahat fiḥel ma nenna-t-id : nnafaqa-nneɣ tameqqrant, nekni, d aksum.
Nemsefham.
Ilaq waṭas n cci iwakken ad d-yejnu yiwen tayuga n yizgaren, iwakken ad yessels tawacult-is neɣ xerṣum ad d-iheyyi tamɛict i ccetwa.
Aksum ɣlay fell-aneɣ.
Maca, llan xerṣum wid ur t-nessaɣlay ara, armi zgan tetten-t.
Maca ula d wiyaḍ ttadren tikwal-tikwal ɣer uxxam n tmezliwt, ulamma ɣlay fell-asen.
Ass ara teḍru akken, ass-nni d aseɛdi i twacult.
Tuɣ iḍelli-nni mcawaṛen ya ɣef waya, rnu ssulin leḥsabat-nsen.
Tameṭṭut terra-d s lexber lḥaṣun, tikwal ula d arraw-nsen daɣ ḥsan.
Mi ara ttraǧun akken tirzi n ubabat si ssuq, ad tafeḍ tameṭṭut terra tugi n uḥerkuk ɣef yiniyen, ad ten-tafeḍ gemmen-d igeṭṭucen n tfeɣwa yakan.
Baba-tsen, ɣer tuɣalin, yeẓra ad as-d-inin warraw-is : « Lɛaslama-k » acku, sbeḥ-nni ya, nnan-as : « Rebbi ad yili yid-k ».
Yeẓra, sin n wawalen-a, ɣur-neɣ, ɣur-sen lmeɛna lqayet nezzeh-nezzeh.
tuɣalin, sken-aɣ-d dɣa tuklaleḍ amyager yelhan » .
i nuɣ tannumi nettqamar amray n wexxam.
Zik-nni, ulac ccek, yettnafḍaḥ umray mi ara d-yuɣal s yifassen d ilmawen, neɣ s yir udem.
Di ssuq, argaz yettsellik iman-is, rnu yettḥebbir i uxxam qbel ad d-yuɣal.
Tura, yeffeɣ-iten waluf, teffeɣ-iten leḥya, am yirgazen am lxalat.
Beddlen lewqat mačči d kra.
Mi ara yenneɣni umray di ssuq, yettkemmil « Ɣer rwaḥ, awi did-ek icedhiyen-nneɣ, maca, ɣer « Sbeḥ , Rebbi did-k, tameddit, mreḥba yis-k ! », s waya 62 Ussan di Tmurt ass-ines di ttberna.
Dɣa ad d-yerzu ɣer taddart, yiwen ur yeẓri amek, di tlemmast n yiḍ.
Ticki i teḍra am wakken i d-nniɣ, ad tafeḍ tameṭṭut ass-nni, ur i-tt-id-yettsaḥ ara wawal.
Arraw-nsen daɣen.
D ayen i yeǧǧan mwafaqen at leɛraḍ, nnan : ala ayen n diri i d-ttawint ttbaren ! Yewqem, ma ttwaksent ttbaren-a, ay qqaren daɣ.
Tisebbiwin yettawin medden ad swen, ur uqant ara : llant, mačči yiwet neɣ snat.
Mi ara yebɣu urgaz n lɛali ad yekcem ɣer din, ad yezwir ad yettkel ur t-id-yeẓri yiwen seg yimdukkal-ines.
Ɣer twaffɣa, ad twaliḍ yeffeɣ-d am umakar, acḍaḍ ɣef wudem-is.
Ma iɛeṭṭel din, ad t-tafeḍ yeskeṛ dayen.
Dɣa « ad t-teffeɣ leḥya » .
Maca, imdukkal-ines ad t-fehmen, rnu ad as-ɛfun.
Ulac ccek ihi, d ttbaren i ilaqen ad jlunt ! Yella wayen ara d-yini yiwen ɣef ttbaren d yixxamen n wučči.
Tulawin-nneɣ, werǧin ẓrint-ten, ttɣuddunt-ten seg yidammen ; irgazen tɣuddun-ten s nnif.
Bu twacult yettsewiq ɣef lecɣal-is.
Mi ara iɛeṭṭel ur d-yuɣal ara, mačči dima ɣer ttberna neɣ ɣer lqahwa i tt-yerra.
Ulac ccek, ɣer uxxam n tmezliwt.
Deg wid yeznuzun akk di ssuq, aklan deg-sen d « uccanen ».
Ssnen-ten medden, ur ttamnen ara acmumex-nni-nsen, ur ttgen ara daɣ laman deg awal ma fkan-t-id.
Ttif wi ibeɛden fell-asen ! Ssnen medden xir n wakken i ten-ssnen ibeqqalen.
Rnu ur uḥdajen ara ad d-kksen tamussni d yiwen.
Isem n umesbrid, mi ara d-iɛeddi, leqqḍen-t-id d lleqḍ : « D tidet, ih ! wa d Rabeḥ », ay qqaren s usteɛmel.
– A Rabeḥ, aẓ-d ɣer da, muqel ṭwabeq-a n uzger, bɣiɣ ad d-iniɣ n uɛejmi.
D rrṣaṣ, ah ! yerwa, leqqaq.
Nessen-ik, a winnat.
Tḥemmleḍ aksum yelhan.
Kečč, tessneḍ ad teččeḍ 63 Ussan di Tmurt idrimen-inek.
Anef i yigarfiwen ad aɣen aksum imirḍus ! Ssuma ? tinn i dak-yehwan, a gma.
D lǧib-ik ay d lǧib-iw.
Nṭeq kan ...
Ad tafeḍ afellaḥ-nni yerwel.
Yuggad bu wudem-nni izeyyten, bu wallen-nni ilehhben, bu yimi ittecmumuxen.
Ad iruḥ.
Ad t-id-ilaqi wakli-nniḍen.
Lḥaṣun ad inadi wid ara d-iḥamin fell-as : ad tafeḍ sin, tlata, rebɛa, ɛecra n yimsewwqen nnḍen-as i wakli-nni ; ad as-sserwun ccekran, ad ssirexsen sselɛa-ines, ad skeɛriren ɣef ssuma-nni i dasen-d-yefka, ad ttɛekkin fell-as, ad t-ttaṣren, taggara, ma yeṣber, ma yesɛuẓẓeg iman-is, ma yettarra-asen-d awal seg yidis, ad ruḥen ad beddlen abrid.
Ula da daɣen am usarag, ttmeɣḍalen medden, ur ɛeyyun ara.
Akka i yuɣen tannumi.
Ssnen medden ad xtiren ass d teswiɛt iwulmen iwakken ad d-aɣen s rrxa.
Aklan, ɛeqqlen winn ara yaɣen s shala, ɛeqqlen uḥric yettneclulumen rnu igellu s wid yettsetḥin.
Llan wid yessnen ad zegglen yir ssuq i deg yezmer lḥal ad as-d-yeqqim uzger akken ikmel ur inzi ara, am wakken i ssnen ad farṣen tiswiɛin yelhan ; di teswiɛin am ti, d timexḍa n tikwal, yal tacriḥt teswa taxriṭ.
Aklan, mačči d at nniya yeṣfan, mačči d at tmussni lqayen.
D ayen yellan, ilaq ad d-ṣewwren aɣrum-nsen.
Neḥṣa akk s wannect-a, ur t-teffreɣ ara fell-awen.
Maca, yella wass i deg kesben ayla ? « Lḥirfa-nneɣ tettrebbi-d bab-is, mačči d kra, i iyi-d-yenna yiwen deg-sen.
Mačči d zzux ara k-id-zuxxeɣ, maca ilaq ad ak-id-iniɣ : ulac wi i daɣ-yifen ! D igelliden n ssuq ! Nettaf lemziya annect ila-tt, tikwal, mi ara d-nemyager d kra n yiwen deg leɛbar-nneɣ, yiwen yessnen azal i teswa sselɛa, winn yessen 64 Ussan di Tmurt ad aɣ-id-yerr taḥjurt am urgaz.
Tikwal daɣ ad d-yas kra n yiwen n uɣennan ur nberru ara deg ssuma i d-yefka ya, rnu ad yeẓẓu iman-is din, zdat-neɣ.
Mačči s tḥila : yessefk ad nefhem, d ayen i wumi yezmer ad d-yefk.
Winna, nettɛawan-it, cwiṭ s lemɣiḍa cwiṭ-nniḍen ɣef wayen i daɣ-d-yeǧǧa d lfayda.
« Ahya a gma ! Fehmeɣ dindin amɣar-nni i d-ifessin akken takerrust (tayerrist) n tmeḥremt-is s yifassen-is yeqquren, yettergigin.
Mačči d amecḥaḥ.
D lmanda i d-yeṭṭef, yuzen-as-tt-id mmi-s si Fransa.
Ad twaliḍ tiwriqin-nni tijdidin, kmumsent : si « lpusṭa »32 i d-yeffeɣ qbala.
Yebɣa ad tezdel fell-asent, tewriqin-nni.
Maca, ttraǧun-t-id warraw n warraw-is deg uxxam.
« Wid i d-irezzfen si Fransa nettmager-iten s lhu d nnecraḥa : ur suguten ara ameslay mi ara d-ttsawamen sselɛa-nneɣ, iwakken ur ten-ttawin ara medden d imi ; ur ttferriẓen ara gar yir aksum d winn yelhan.
Nettfaraṣ seg-sen cwiṭ, d ayen yellan.
« Lɛeqqal d inuwar33 nennum did-sen.
Ttarran iman-nsen ḥercen, nekni daɣ nesteɛmil ɛzizit fell-aneɣ.
D imsaɣen-nneɣ.
Maca, deg wul-nneɣ, wi, d ixṣimen, ur ten-nrennu ara yal ass, maca ma teḍra-d did-sen, ur as-d-ttɛawaden ara.
« At wakal ameqqran d timexḍa n tikwal kan i d-rezzun ɣur-neɣ.
Zellun iɣiden tikwal-tikwal deg yixxamen-nsen.
Ticki ara d-rzun ɣer ssuq iwakken ad aɣen aksum, ass-nni, nḥessu ad nezzenz kra i nesɛa.
Tbuddun-aɣ , tikelt i useggas ! 32 Nezmer ad as-nsemmi s Tmaziɣt : Tanazzant ( amḍiq seg ttaznen medden tibratin , lmandat, atg.).
33 inuwar : wid ixeddmen di tedbelt ( imukan anda i d-xeddmen medden lekwaɣeḍ-nsen).
34 Amsaɣ : winn i d-yuɣen neɣ ara d-yaɣen.
65 Ussan di Tmurt « Ttbuddun-aɣ-d daɣ at udriz : d tisulya, d lextana neɣ d talalit.
Ass-nni, nettiki ula d nekni di tmeɣra-nsen.
D ayen yelhan : di lferḥ i d-rezzun ɣur-neɣ ! « Di lferḥ, acku ur nɛeqqel ara dima afellaḥ-nni asusam, mi ara d-yeṭṭef akken aseɛlaq (aceddiw) n uksum deg ufus, tiwriqin deg wayeḍ, mi ara d-ibedd akken zdat-neɣ, ad yettḥawat deg-neɣ iwakken ad neqbel ssuma i daɣ-d-yefka netta ; ur t-nɛeqqel ara daɣ yekker-as ẓẓelṭ neɣ ɣur-s amuḍin deg uxxam.
Ur nxeddem ara da i lexṣara, neɣ ala ? « Amek !? ...
i fayda ? Ur telli ara gar yifassen n Leqbayel, lfayda.
D Rebbi i tt-id-yettaken.
Nekni d lmumnin.
Ulac akli, gar waklan, i yettagin ad yesmeḥses i taɣect n ugellil.
Rnu, ula d nekni, nxuṣ.
Izgaren-nneɣ, dima s ureṭṭal i ten-id-nettaɣ.
Seg wakken, zgan kkaten medden deg waklan ! Maca, Rebbi yeẓra ...
» D tidet.
Nnafaqa tameqqrant, d aksum ; ma d aklan, nutni, d igelliden n ssuq.
Deg yiḍ, mi ara d-uɣalen yimsewwqen, abrid-nsen d Tajmaɛt; dɣa, nɛeqqel wid i d-yewwin aksum, seg tikliwin-nsen, seg wudmawen-nsen yeṣfan, seg lferḥ i d-yeffalen akk ya ; nɛeqqel-iten seg wamek i d-qqaren Ssalamu ɛlikum.
Nɛeqqel daɣ lǧiran, acku, iḍ-nni, tawacult merra – am yirgazen, am lxalat, am warraw-nsen – tecreh, tettecmumux.
Deg yixxamen, iḍ-nni, ad teɣli tsusmi d lehna ! Maca, tikwal-tikwal, mi ara kksen tarbuyt, nsel i wawal mi ara d-yali ; dɣa iban-ak lḥal : yella wi iḥeqren amur-is n uksum i das-fkan ...
66 Ussan di Tmurt VII .
Tamɣart mm tezdemt 67 Ussan di Tmurt VII .
Tamɣart mm tezdemt Wi iẓran ? D tameɣbunt ara tili kan.
Hatan wayen deg wulac ccek : deg ubrid kan ara tt-id-temlilem.
Ahat mačči iman-is, ad d-ɛeddint deg snat neɣ deg tlata, s ya, zdat-wen ; ad d-ruḥent tazribt tazribt, ta deffir ta, alamma ssawḍent ɣer taddart-ihin ur nebɛid ara.
Maca, fell-as ad d-awḍent ɣer ubrid, ilaq ad d-alint s tqucciṭ-nni (tazdemt) taẓayant, ad d-ckinṭdent ɣef tberdatin, ad leḥḥunt am tfireɛqas, ad sseknunt azagur-nsent iwakken ad tent-tezgel inujal d yidmimen.
Ad tent-id-temlilem deg yal tidekt, tasemhuyt35.
Ulamma yezdi-aɣ wugur merra, taɛkemt n usɣar d nutenti kan i tt-yettbabban, iman-nsent.
D aɣbel, usɣar n useḥmu d winn n usewwi ! Irgazen zgan ttilin di Fransa, deg lexlawi neɣ di lqahwa.
Ur stufan ara ihi.
Rnu, mi ara bɣun yirgazen azeqqur, ttarran iman-nsen d irgazen, mačči d timɣarin.
Dɣa, aɣbel ur yelli.
D lweqt kan i d-ttawin, ma yehwa-awen : ad d-sseɣlin tasaft neɣ taslent, ad tt-necren, ad tt-fellqen, ad tt-gezmen.
Ad teslem i tmencart mi ara tettẓerẓir, i tcaqurt mi ara tettṣiḥ , i ufḍis mi 35 Tasemhuyt am tefsut, anebdu, lexrif d ccetwa (tagrest).
68 Ussan di Tmurt ara yeṭṭenṭun ɣef yimenqaren.
Tameddit, ad d-ɛeddin s yiɣyal i wumi d-ɛebban tiqeclalin tizegzawin am uɣrum ; d tizeggaɣin rnu lehhbent am tɣerḍin n uksum yelhan.
Aya, yettaččar tiṭ rnu, akka, ur yettxuḍ yiwen di cctawi.
D tidet, ma yella akka, asɣar ur yettili ara d aɣbel ɣef medden.
Imil, d aɣbel n tidet, ɣas akken ! Teẓram acḥal n yimdanen ur nettxuḍ ara am wakka di cctawi ? Ur ugiten ara.
Ad ilin azal n wid ur nettkukru ara laẓ : wi, teklen ččuren ikufa, heyyan usu d tduli, rnu ččuren yiwen neɣ sin n yijḍaren n walim (asaɣur), berra i taddart.
Mačči ɣef wi i d-yella umeslay dɣa.
Deg taddart, yuɣ-aɣ merra uɣbel n uzeqqur.
Maca, d tiwessarin kan i t-yettbabban.
Nestehna, seg tama-ya, d tidet.
Maca, ɣurwet ad tɣilem lḥaṣun yeffeɣ-aɣ cɣel d unezgum.
Yal yiwen s umḍiq-is, nebɣu neɣ awer nebɣu.
D ayen isehlen i ufham d usefhem.
Annect-a, ahat, fiḥel ad t-id-nini, mačči d tilemẓiyin ara iruḥen ad d-awint asɣar, neɣ ad d-gezment tiqquciḍin seg yiḥerqan ibeɛden ; iḥerqan ur nelli ara ahat d ayla-nsent, anda i yezmer bab n wayla ad d-yeddlu fell-asent.
Deg yimeḍqan-a, ttɛeddin-d akk medden : iseyyaḍen, imeksawen, iberraniyen rnu, akken i nwiɣ, ma meẓẓiyet yiwet, teẓram, ttilin yimjuren.
Ala ! tiqquciḍin n usɣar, mačči d tilemẓiyin ara tent-id-yawin, anagar ahat ma yella seg wayla-nsent, rnu ma yedda urgaz yid-s ; argaz ara d-ifersen isekla s lqis, ara as-id-yesbabben tazdemt, ara as-tt-id-icudden s lmul, s ccḍef daɣen.
Ɣer taggara, netta, ad d-yali ɣer taddart s uẓeɛnenni, tagelzimt ɣef tayet, tameṭṭut zdat-s neɣ deffir-s tbubb-d armi tekna, udem-is inul lqaɛa.
Annect-a yella, d tidet, rnu nuɣ tannumi did-s.
Diri wi inekkṛen ! 69 Ussan di Tmurt Maca, tafelwit36-a yezgan, ur ilaq ara yiwen ad iḥir neɣ ad tt-id-iɣer s nniqsan, am wakken ara d-yini d amedya: rran lxalat d taklatin, irgazen d ibabiten-nsent.
Ala, ur as-ntteg ara tiḥilet.
Walit ihi.
Argaz, yekka snat n tsaɛetin deg ugezzum, tameṭṭut-is, ad tekk ala yiwet, deg ubabbi.
Akka yuli leḥsab, dayenni ! Ferqen lecɣal gar-asen rnu mwafaqen swaswa kan.
Yella wayen-nniḍnin daɣ.
Llan lehdur n medden, ara aɣ-yawin akin-akin, ma nebder-iten-id da.
Annect-a akk iwakken ad d-nini : argaz, ur ilaq ara ad d-ibabb, rnu d tameṭṭut-is yakan ara d-yezwiren ad d-tewwet deg-s ma yella, d amedya, ira ad tt-iɛawen deg ubabbi.
D tawessart-nni i d-temlalem akken, i d udem n uɣilif ; telsa-d taqendurt tejjex, lekmam ulac, terna-d lfuḍa tefsex seg yir tardiwin.
Ifadden-is qquren, yuser-iten uksum ; aglim-is yeqqel d acerbiḍ i d-yetteɛluluqen seg yiɣallen-is.
Mi ara tjebbed akken tamrart-nni, i d-yekkan nnig n tuyat-is, ifaden-is fecclen, ttsusen.
Tigeẓẓal-ines ɣellint-d seg taẓeyt.
Tikwal ad twalim icenfiren-is zemmen ɣef yiwet n terga iruḥen zelmeḍ yeffus; d targa yernan ɣef tregwa-nniḍnin i kerzen udem-is ɣef uksar d usawen ; udem i ssekwen iseggasen.
Ḍefret-tt ihi ɣer uxxam ! Mi ara taweḍ dɣa, ad tebdu asuɣu, xerṣum mi ara twali akken tislit-nni tettlawi.
Akka ! tezmer ad tesserɣ isɣaren, teslit.
Ur teḥsi ara ansi i d-tekken yisɣaren.
Testeɛmil ur teḥsi ara.
Tesɛa ul, teslit ? I mmi-s-nni yettɛemmiden i lefsad ? Teẓram amek i as-d-yettarra awal, mmi-s-nni, ticki ɛad deg lebɣi-ines i yella ? 36 Tafelwit : d talwiḥt ɣef dellgen inaẓuren 70 Ussan di Tmurt Lḥaṣun ilaq ad d-rren s lexber yislan meẓẓiyen : asɣar ur – Ur ttruẓ ara aqerruy-im, a yemma ? Niɣ nesɛa, tura ad ruḥeɣ ad d-gezmeɣ taslent.
– Ihh, ruḥ tura ad tgeḍ aɣbel i wul-im ! Hatnan warraw n wass-a.
Timɣarin ur as-llint i yiwen deg wul ; ama llant, ama ur llint, yiwen ur icliɛ.
d-yekkir ara iman-is.
Iwakken kan ad d-rren s lexber ! Ihi ad yeṭṭef Rebbi sser ɣef temɣarin-nneɣ itekksen-aɣ aɣbel n usɣar.
Ussan di Tmurt VIII .
Timeksawin 72 Ussan di Tmurt VIII .
Timeksawin Tameksawt tḥemmel aṭas taɣaṭ-is.
Rnu timeksawin merra ḥemmlent tiɣeṭṭen-nsent.
Ttgent-d lwaḥid yiwet n terbaɛt tamecṭuḥt yettcalin akken i dasent-yehwa ɣef tɣaltin, tiɣaltin deg ulac tagrurt (taneqlet) neɣ taleqqimt n uzemmur ; tiɣaltin i deg yella aṭas n uzezzu, azezzu bu yiferṭaṭa n wureɣ, ideg yella daɣ umezzir imɛeṭṭer, ariḥan, tiɛfert, akk d tɣawsiwin-nniḍnin.
Deg umadaɣ, ulac wi ur nettaf iman-is.
Nesɛedday lweqt : nettcali, nettnecraḥ, neǧǧellib, yiwen ur yettḥir melmi ara d-yerr azal ...
Ɣur-neɣ, taɣaṭ mačči d tafunast n umeɣbun kan, d tinn n medden merra.
Kra n winn izemren ad tt-yesɛu, yesɛa-tt.
Deg uxxam, taɣaṭ ur tceqqu yiwen, cwiṭ kan ay tettaḥwaj.
Deg berra daɣ tettsellik iman-is, ulac i tt-yifen, d acu kan lemmer ur tesɣar ara aqerruy-ines, lemmer ur tɛebbed isekla-nneɣ n lfakya trennu tettḍur-iten ; annect-a yettban-aɣ-d dɣa diri-t maḍi, d ir i nettqamar, i nettnamar s wayen i wumi nezmer.
Di kra n tudrin, llant tqeḍɛiwin n umaɛiz ur nennegger maḍi ; d tiqeḍɛiwin ara nkenni ɣer tegdatin37 anda zgan ɛedlen izerfan d 37 Tuddut, tigdatin.
73 Ussan di Tmurt waɣanen n tɣermanin38.
Kra n winn yekkin deg tqeḍɛit-a, yal ababit, ad as-yeqqel ilmendad, mi d tezzi nnuba-ines.
Dɣa, netta, ad yettuhenni ɣef kra n yimlasen (ledwar), taɣaṭ-is daɣ ad texḍu i wurtiyen-ines.
Imil, am wayen akk yellan d ucrik ɣur-neɣ, yiwen ur iteqqal tawalit i taqeḍɛit-nni, di tilawt, rnu yiwen ur yettnaji deg wannect-a daɣ.
Amḍiq anda i tent-nehhren di tegti, deg-s ulac ara ččent tɣeṭṭen-nni ; seg ṭṭarmat n uzezzu, n ubelluḍ, n uẓebbuj (neɣ aḥeccad) yakk d tid n tzeggart, anagar igeḍman ur nesɛi afriwen i d-yegran : tiɛfert tenger ; deg umezzir-nni, ala iẓuran i d-yeqqimen ; acku amḍiq-a, ɣef ɛeddan imeksawen mačči d tikelt neɣ d snat, yemmečč, yettwaɛfes.
Deg-s, kra ur yeǧuǧǧug ; i d-yeqqimen anagar tuẓẓalt tawraɣt mm yifer yettminṭaḍen, tuẓẓalt ur nettmeččay ara.
Wi yekkren ɣer wayeḍ, yini-as: « Ttawin taqeḍɛit ɣer tuẓẓalt ».
Neẓra, tameddit, ttuɣalent-d tɣeṭṭen-nni akken ffɣent : lluẓent ; neẓra daɣ mmickaḍent mačči d kra, glalzent ur glalzent cwiṭ deg uɣebbar, « urarent », s zzna, d yiqelwacen, d yiɣiden-nsent n useggas-nni ; iɣiden yessaramen ad uɣalen d iqelwacen qbel lawan.
winn iḥemlen taɣaṭ-is, ur tt-yeggar ara ɣer tqeḍɛit, meɛlum.
Rnu lemmer ur ḥmilent ara tmeksawin tiɣeṭṭen-nsent, tili ur tent-twaliḍ ara zgant deffir-sent.
D tidet, llant tuddar anda ur d-yigir yiwen deg lbal-is takti-a n usali n tqeḍɛit.
Listaɛ yella ; ṭṭarmat daɣ ur uqant ara ; rnu kfan akk medden iman-nsen ! Di tuddar-a dɣa, d imeksawen akk medden, xerṣum mi ara afen abrid, mi ara stufun ; tiɣeṭṭen daɣ ssnent akk ibabiten-nsent.
38 Tigdatin-a n tɣeṭṭen neqqar-asent ,s teqbaylit, lmal n sɛi.
74 Ussan di Tmurt Mi ara yeffeɣ bab n wexxam, yettawi-tt did-s, yessetbaɛ-itt deffir-s, yettwehhi-as, ulamma s cceḥa, s kra n yiliɣman i d-itekkes yiwen yiwen seg uqelmun n yibidi-ines n lexla ; ass-nni, taɣaṭ tameɣbumt, teẓra, ur tettaf ara abrid i uzeɛbeḍ.
Anagar aqlaqal deffir n uɣyul ara tt-id-isaḥḥen acku, ɣur-s ar taweḍ kan ɣer uḥriq, ad tafeḍ yeqqen-itt ɣer tagust n usefreg, ɣer tama n ṭṭarma n yinijel i seg ara d-tesḥuclef ahat kra n yiẓemẓumen n uzanzu.
Ɣer tama n taɣaṭ-nni, ad tafeḍ daɣ aɣyul yettwaqqen yakan, ma d argaz ad ilhu d cɣel-ines.
Tameddit n wass, ad taɣeḍ amur-im, ad am-d-yefk tafelluyt n tuga taleqqaqt i d-yesusi seg yigran, ad ternuḍ iɛeqqayen-nni ineggura n tazart taxerbuct.
D tuffɣa i deg tenmerrateḍ, meɛlum.
Maca, yella wayen yifen annect-a.
Tikwal tettedduḍ d lal-im mi ara truḥ ad tesmir tacwirt-nni n tberra i d-tebrez deg udaynin.
Tameṭṭut-a tuḍrift, teṭṭafareḍ-tt s tiẓudya.
Imesli n taɣect-is iɛeǧǧeb-am am wakken i dam-tɛeǧǧeb tmuɣli-ines yettḥuzun nezzeh.
Teḥsiḍ d taɣaṭ-ines qbel ad tili d tinn n medden.
Annect-a, tessefham-am-t-id seg yal tama.
Ɣas akken, ass n twaffɣa, tettɣur-ikem s wul-is.
Fell-as ad tɛeddi i ẓẓerb akkin, ad kem-teṭṭef, ad d-tekkes abaggus-is azeggaɣ, ad akem-teqqen ɣer tagust-nni taseṭṭaft.
Ɣef yiḍra n tegrurin-nni, meɛlum ! D ayen i kem-yeǧǧan lḥaṣun tettarraḍ-as lxir-nni, mi ara d-talimt akken ɣer uxxam.
D tawaffɣa wezzilen maḍi, teẓriḍ.
I tikkelt-nniḍen, yella wayen yifen annect-a.
Ussan n yiɣimi n warrac n lakul, zgan tettmektayeḍ-ten-id.
Aqcic-nni awezwaz, talaba tenneḍfas, leǧyub ččuren d 75 Ussan di Tmurt tazart taɛulit armi i d-uffen, tabernust n tkessawt tezzi-d i yiri-ines, yettremmiq-ikem-id fenṭazi, yettraǧu-kem-id ɣef umnar.
Ahat ad truḥem ɣef lbeɛd.
Ad tafeḍ talwit, i tazzla.
Maca, ad ilin warrac-nniḍen d tɣeṭṭen nniḍen.
Ad tejbum akkin, alamma d asif.
Ad yelhu wass, ad yili « yissi d wučči ».
Ahh ! ccek ur yelli.
Arrac-nni ad lhun d yiman-nsen, ad tqessiren , aredqal ad kent-ttun.
D yiwet n tuzligt kan ara d-yebdun, ad d-teḍfer tayeṭ, taggara ad d-mseglunt merra.
Imir dɣa, ad terwi fell-awent.
Ad d-mmiren yidɣaɣen ɣef tmelɣiɣin-nwent d yiberḍiyen-nwent (neɣ iɣesdisan) d yizaguren-nwent.
Mi ara kkaten akken tajewwaqt, yettiḥliw lḥal.
Maca tikwal, did-went ay ttirin ad uraren : ttaṭṭafen-kent-id seg wacciwen, ttalin fell-awent ; ilaq ad tenhezzemt, ad tesbeɛbeɛemt alamma thajemt, ad teglilzemt deg wakal, ad tcergemt timaẓẓagin-nwent.
Hat uharag39! Tameddit n wass, ad ten-id-temmager tyemmat s ucmumex d ucrah ; tayemmat ur negzi, ur neɛlim s ucemma.
Ala, ur tḥareḍ ara ad d-taweḍ nnuba-nniḍen.
Rnu ḥmed Rebbi, yella wayen yifen annect-a.
Ala tameslubt deg-went ara yekukrun ad textir taqcict d tamendiṭ-is, d tamendiṭ-is alamma yefna leɛmer.
Akka neɣ ala ? D tiqcicin i yeḥninen ɣef warrac.
D ayen yellan.
D tidet, ur tent-iteffeɣ ara ukukru, maca zgant teddunt d lmal-nsent! Imeḍqan yelhan, ssnent-ten, rnu ad ten-awḍent, fiḥel ma nenna-d.
Ur tent-suffuɣent ara i uqesser, suffuɣent-tent i wakken ad d-yeččar uɛebbuḍ ! Mi ara d-ɣlin akken yicenfiren-is, arquqen-is ad d-ččaren d ḍmeɛ, tili taɣaṭ-nni ya teɛya deg tuzzya i kra n tiṭ yelhan i wumi ur tettaweḍ ara, ahat tɣilem ad tt-id-iẓer uqcic-nni ? Din, taqcict-nni, tettak-am-d afus, tettcilbib ɣef tissi-nni, tettcelliḥ ifadden-is d yifassen-is iwakken ad am-d-tesseknu tiṭ-nni alamma d imi-m.
Dɣa tettḥireḍ melmi ara as-terreḍ lxir-ines : dindin, ad d-themjeḍ tiṭ-nni.
Nettat, seg tama-ines, ad am-d-teslef, am wakken tenna-yam-d : tanemmirt ! Tiɣeṭṭen zemrent ad teklent ɣef tmeksawin-nsent, imi yiwen n unezgum kan i tent-ikeččmen : ilaq ad teklent ɣef yiɛbbaḍ-nwent ččuren nezzeh, ɣef tmaẓẓagin-nwent uffent swaswa.
I wuccen, ur yeḥsi ara belli ur izemmer ara ad yeɣder tiqcicin? Asirem ur t-yesɛi d teqcicin, yeẓra.
Tafenṭaẓit n teqcicin d tamaẓẓagt.
Zgant seɛdalent tiɣeṭṭen-nsent gar-sent.
Mi ara ttmeslayent akken fell-asent, ad tent-tafeḍ cerhent neɣ canent, ttmeslayent fell-asent s tismin deg wul neɣ s zzux ɛinani.
Tameslayt-nsent tettezi ala ɣef wayen uklalent tɣeṭṭen-nsent.
Mi ara ttmeslayent akken, sut zzux ttbanent-d am wakken mmalent-d ssrur meqqren ; rnu sseḍfarent-asent-id s ddɛawi n lxir : – Tlata n llitrat, a yessetma, ad tt-yeḥrez Rebbi ! Yemma tugi-iyi ad t-id alseɣ.
Walimt iffan n tmaẓẓagt-ines, ad as-tiniḍ d wid n tfunast, Rebbi ad ibarek ! iɣiden-ines d iɣezzfanen am wuccayen , Rebbi ...
Yiwet n tmeṭṭut, s warraw-is akka imir-a, tecfa ɣef wasmi akken tkes d yiwet n tmendiṭ-is, ur as-nteg ara ad d-tekfu awal-ines mi ara dukklent.
Nteffeɣ lwaḥid, yal ass, iyi-id-tenna.
Teḥmel taɣaṭ-ines am wakken ḥemmleɣ tin-inu.
Maca, nekk, d timsetḥit rnu 77 Ussan di Tmurt ttaɣeɣ awal i medden.
Tettmeslay-iyi-id yal ass ɣef taɣaṭ-ines, rnu tḥeqqer tiyaḍ.
Rebbi ibarek akka, Rebbi ibarek akin, nekki qqareɣ kan : ih .
D acu ara ak-iniɣ ? Ɣer taggara, qqareɣ ula d nekki akken ibarek, tefneɛ tetrek ».
teqqar nettat.
« Taɣaṭ-im, Rebbi Imeslayen-a, werǧin sɛiɣ tissas iwakken ad ten-iniɣ i taɣaṭ-inu, ɣas akken, deg wul-iw, ula d nekk deɛɛuɣ-as s lxir yal tikelt.
Tarfiqt-iw, ur d-terri ara s lexber, neɣ teẓra tettɛemmid, tḥeqqer taɣaṭ-iw.
Seg yimir ɣer da, mlaleɣ, anda-nniḍen, aṭas n tid yeqqaren : « taɣaṭ-iw, Rebbi ibarek, d ta ...
».
Nkenti neqqar-asent : « ih, taɣaṭ-im, Rebbi ibarek, d ta ...
» .
Ma d nutenti qqarent-aɣ-d, ur ttsetḥint ur ttnefḍaḥent : « taɣaṭ-im, d ta ...
», jemmɛent lfal yelhan i wayla-nsent kan ! tɣaltin, aktiyen yetttḥuzun ttɣimin akken llan deg yixef, deg wul n teqcicin timeqranin.
Yiwet ur tettettaw taɣaṭ-ines yifen akk tiyaḍ, di cbaḥa n uqerruy-ines, di ḍrafa-s, neɣ tinn i d-yettawin tismin.
Iḥedfan-nsent, iqerra-nsent neɣ talɣiwin n tacciwin-nsent zgant gar wallen-nsent.
Nettmekti-ten-d am wakken i d-nettmekti daɣ tikliwin-nsent neɣ ṭbiɛat-nsent.
D talɣiwin i aɣ-yettrafaqen kra nedder, d talɣiwin i aɣ-d-yesmektayen ussan-nni n lehna, asmi i yettak winn meẓẓiyen yiwen n wazal, ama i yimdanen, ama i lmal, ama i yiman-is, d ussan n wasmi iḥemmel aṭas taɣaṭ-ines.
Seg yisegasen-nni n ucali ɣef 78 tilemẓiyin-nneɣ tala yettfun, ttruḥunt ad merrḥent s ucraḥ , am wakken i d-yella ucrah deg taɣect-nni n ccna yesɛan cciɛa meqqret.
Ilaq ad yerr yiwen iman-is deg wemkan-nsent : nutenti, ur sɛint ara tijmaɛin am yirgazen, d tala ay d tajmaɛt-nsent kan ihi.
Din, zemmrent ad mmeslayent, ad nnecraḥent, ad ḍsent alamma yeččur-d usagem.
Ɣer din, ttruḥunt d tirebbaɛ, dukkulent lwaḥid, akken i d-myezgent lɛeqliya ; s yin daɣ i d-ttawint lexber amaynut, dinn i ttemyuzzament, dinn i d-temyukkasent tamussni gar-asent.
Nekni, s yirgazen, amḍiq tuɣ tala deg wulawen n yilemẓiyen-nneɣ, nessen-it ; s yin akin, ur aɣ-iruḥ wayra deg wayen iḍerrun din.
Mi nmeyyez, naf tala d amur deg tmeddurt-nneɣ ; amur-nni teṭṭef tala annect n winn teṭṭef lqahwa, tejmaɛt neɣ lexla.
Yiwen ur yettamen ad tili tudert lemmer ulac tala ɣur-neɣ.
Nekni, d wid ur nezmir ad asen-xḍun waman, degmi i nettruḥ ɣef ten-d-nagem.
Aman-a, 40 Yettfun (deg umyag fu ): tinn teɣwa tafat 41 Taɣect-a n ccna d tinn i wumi qqaren s Tefransist 
iwakken ad lbeɛd 80 Ussan di Tmurt Zik-nni, nesseqdacen-iten s lqis, deg unebdu.
D ayen yellan : nettcuḥḥu-asen am wakken i nettcuḥḥu akk i yisafaren yuqan ɣur-neɣ, nbeṭṭu-ten daɣ wagar-aneɣ d imuren ...
Maca, mi d-nniɣ annect-a, ur deg nwaya-w ara xseɣ ad d-ssekneɣ i yiduba izuyaz42 liḥala i deg nella, liḥala i ssnen nezzeh-nezzeh ; ur deg nwaya-w ara daɣ xseɣ ad d-ssaliɣ leḥsab ara afen wid yesɛan ya tizeɣwin n usucef 43 yesseḍsay neɣ ifut-it lḥal.
Deg yiwet n tama, lḥaṣun, tagnit-a, d nekni i tt-id-yessulin seg wass ɣer wass.
Yura-tt ɣef twenza armi i aɣ-tḥuza dayen.
i d-ttalsen yimɣaren-nneɣ, Leqbayel ur mqebban ara s tmezduɣt ɣef tɣaltin ; imir, ixxamen-nsen mfaraqen, am yibawen ɣef lluḥ, di Tmurt yečča umadaɣ.
Yal yiwen yesɛa, zdat-s neɣ ɣer tama-s, taɛwint i deg yezmer ad d-yagem.
Asmi ulin ɣer tqucac, ttadren-d iwakken ad swen, terra-ten tmara.
Iban-ak lḥal ihi, d ayen isehlen i ufham : aman ɣef waydeg nerwel akken di tazwara, nuɣal armi i aɣ-terra tmara nettagem-iten-id, di taggara.
Haten wamek i d-tlul tala.
Ilaq ad d-nessezwer awal ɣef tala-ya.
Tezmer ad tili d targa yettazzalen kra kkan wussan n unebdu ; d taɛwint n ccetwa neɣ d tinn n tefsut i d-yeffalen seg kra n yidis i wumi bnan medden tidikelt ; d lɛinṣer n tidet ɣef i d-yesberber wegrur, ulmu neɣ aḍil ; d lɛinṣer i d-yezgan di kra n teɣzuyt teɣwa cbaḥa ; neɣ, ma ulac akk ya, d tala-nni ay ssnen akk medden, tala yesɛan agelmim d usarij abeddis44, tala mm 42 Iduba izuyaz : at leḥkem 43 Tizeɣwin n usucef : d tizeɣwin anda siriden medden idisan-nsen, udmawen-nsen, ifassen-nsen, atg 44 Abeddis ( seg bedd d idis) .
81 Ussan di Tmurt yicercuren n neḥḥas, mm yinebdaden (tigejda) yebnan s tyajurin, mm tɣerɣert i wumi ssan (abeɣli n) ssiman ; ta, d tala n at leɛraḍ, tinn yebna akken umessali (ubennay) arumi d yiwaziwen n taddart, mačči aṭas aya, zdat n ṭṭemman d lamin n taddart i dasen-yeqqlen i lmendad.
Teɣzef n webrid ɣer tala, ur teɛdil ara, temxallaf seg taddart ɣer tayeḍ.
Werǧin (neɣ qrib) tɛedda nnig n sin n yikulimitren.
Ulamma cwiṭ n tsawent kan tezga tella ɣef tlawin-nneɣ i d-yettagmen, nezmer ad d-nini : taɛkemt-a ur ẓẓayet ara ugar n lecɣal-nniḍen i xeddment di lexla, lecɣal i tent-id-yettraǧun yal ass.
Nessaram, d tidet, ad twenneɛ yiwen n wass liḥala n lxalat-nneɣ.
Maca, seg tɣawsiwin i tent-ixuṣṣen merra d tid iɣur ssarament, tulawin-nneɣ zemrent ad d-ssalint umuɣ annect ila-t ; rnu deg umuɣ-a, tilin n waman deg wexxam mačči d imezwura ahat.
Neḥsa, anagar ussan yelhan i tent-id-yettraǧun ɣer zdat.
Seg wass-a ɣer wassen, aman n Bab n yigenwan, nesɛa-ten am nekni am medden.
Ur ugaren ara fell-aɣ, d tidet, maca ntes-iten baṭṭel, d izedganen, d isemmaḍen.
Rnu d tulawin-nneɣ i ten-id-yettagmen.
Irgazen, ur ttruḥun ara ɣer tala.
Akka i yella lqanun di tudrin.
D azref ur yuri yiwen, maca wa yettak-it i wa, seg lǧil ɣer wayeḍ.
D Taqbaylit i ttgen medden rnu ttḥaraben fell-as, awal ur yelli fell-as.
Ur nettqil ara wid yettruḥun ɣer tliwa, ta mačči d Taqbaylit ! Yettili dima wemḍiq, anida teddiḍ, anida tezgiḍ, amḍiq anda ur iḥemmel ara yiwen ad iẓer wayeḍ-nniḍen ; amḍiq-a, tikwal d taxxamt-ines n yiḍes, tikwal d tanwalt neɣ d axxam akk ya.
Nekni, ɣur-neɣ, amḍiq-a, d tala.
dinn ttafent tlawin iman-nsent, xir n wexxam.
Dɣa, nettak-asent talwit ! Nekni yezgan nettidir di tudrin-nneɣ tigelilin, tuzmikin, neḥṣa xerṣum s wannect-a : 82 Ussan di Tmurt tala d amḍiq yifen akk wiyaḍ deg wecrah ; ulamma nesteɛmil akken nettɣunzu-tt, deg wul-nneɣ, nnun ulac, nettfenṭiz yis-s.
Ulac, ɣur-neɣ, ayen yettuɣaḍen, ayen icanen, am tala ur neɛmir ara.
Dɣa, ncerreh ayen dinn mi ara teɛmer akken s tlawin d teḥdayin-nneɣ.
Teffɣent iwakken ad nessrent cwiṭ i leḥya d uɣilif izedɣen ulawen-nsent.
Mi ara ttemsawalent akken iwakken ad dukklent ɣer tala, ad tent-twaliḍ ttɛeddint, ta deffir ta, deg Tejmaɛt ; ttɛeddint, ɣef Tejmaɛt yeččuren d lɣaci, s yecmax i d-yettɛellimen ammasen-nsent igrurzanen ; yettban-aɣ-d yimir-nni am wakken d at taddart merra i d-yeffɣen, s lferḥ, iwakken ad calin, ad d-sucfen, ad d-leqḍen abeḥri asemmaḍ, ad rnun ad d-ssizedgen udmawen-nsen.
Ur nettaggad ara ad d-mlilen medden tulawin-nneɣ, neɣ ad tent-afen zeddigit, seḥḥant neɣ cebḥent.
Maca ayen yeffɣen i Webrid, ur t-nqebbel ara, acku ɣur-neɣ, yal taɣawsa s wazal-ines.
Ilemẓi yetturebban – neɣ mmi-s n laṣel – ur yettɣimi ara ɣer tama n tlawin, ur itezzi ara daɣ ɣer webrid ay ttaɣent.
Yelli-s n laṣel daɣ tettaɣ abrid-is ur d-tberren ara ɣer deffir, rnu d timexḍa n tikwal kan i tleḥḥu weḥd-s weḥd-s.
Ma yella irad Uɛessas mceyyaɛen timuɣliwin yettruḥun srid ɣer wul, dɣa dinn ilaq ad qenɛen, ad ṣebren, ad rǧun alamma tezzi-d nnuba nniḍen iwakken ad myesmuqalen daɣen.
Zemmren ad myiɛǧaben sin, s tuffra, aredqal ad myixtaren alamma yefna leɛmer.
Imir-nni, imawlen-nsen ad ten-gen d aluf rnu yezmer lḥal ad d-myezgen di rray.
D tidet, iḍerru wannect-a.
Neḥṣa : ilaq ad myussanen cwiṭ imeẓyanen-nneɣ qbel tisulya.
Di tala, timɣarin ttqadarent-tent tlemẓiyin, acku ḥemmlent merra ad d-sseknent iman-nsent d lɛali-tent.
83 Ussan di Tmurt Siḍrifent iman-nsent, siḥliwent ilsawen-nsent, ttaɣent leɛqel d lmeɛqul, maca rennunt-as kra n tismin d cwiṭ n luɛara iwakken ad sɛeddint iman-nsent.
Sut leɛqel ceɣɣlent d usizdeg n tegnit di tala akk d umzizwer n nwabi.
Tilemẓiyin ttɛassant iman-nsent.
Mačči d ayen isehlen iwakken ad d-tḥelli yiwet isem n yelli-s n laṣel , maca mačči d yiwet neɣ d snat n tuzligin i yesseɣlin lḥerma-nsent ɣef tikelt ! – Issin tirfiqin ukud ara tedduḍ, a yelli, i as-teqqar tyemmat ifehmen.
Ili-kem d tuḍrift zdat n temɣarin, ur ttnadi ara ad as-tawiḍ nnuba i tayeḍ.
Baba-m werǧin ixelleṣ lexḍiya ɣef umexčeččew di tala.
– Leflantiya, a yelli, mi ara am-d-tessiwel, ini-as : « ččurrent tsebbalin ».
Ur uḥdaǧeɣ ara ad kem-id-mlilen medden neɣ ad kem-id-ẓren teddiḍ did-s.
– D acu-t wass-nni, a yelli, tettnecraḥemt rnu tettneqniqemt ɣer tama n Tejmaɛt.
Werdiya tecceg mi tebɣa ad teqleɛ tikli.
yidebdiyar.
Bernen iqerra-nsen.
– Widak, a yelli, ttwarebban akken iqwem.
Maca, ttif ma tḥekmeḍ iman-im , ur ttizwiɣ ur ttiwriɣ, ur ttarxay ur ttaɛlay, ur ttalway ur ttaẓay ...
Ttif ma ur teɣliḍ ara.
tala, am tmeqranin.
Ɣur-sent ticmax d tiṭiṭuḥin, lemdent amek ara tent-awint ɣef tammasin-nsent.
Tiyemmatin-nsent sirident-asent s lmul rnu ttweṣṣint-tent iwakken ad ilint d tucbiḥin, d tuzyinin.
Akka, seg wasmi ara yilint d tiwezwazin, i ttaɣent imukan i tent-id-iṣaḥen di tala, am yirgazen di Tejmaɛt.
– D tidet, a yemma.
Anagar sin n yilemẓiyen i yellan ɣef ttruḥunt daɣ ɣer tiwezwazin Llant tid i d-itekksen amkan-nsent, s tiẓudya ; ti, tezzint-asent tid yesseḍṣayen, tiyaḍ rnu ḥemmlent-tent ; ssedhawent, seɛɛunt cciɛa ; llant daɣ tid yettnaɣen ; ti, regglent fell-asent ; llant, sut zzux ur d-nemyezg ula d yiwet ṭbiɛa ; llant daɣ tid yeddarayen tiliwin-nsent; ti, ttafen tid i tent-yecban ukud dukkulent.
Lḥaṣun, ta telha, ta dir-itt.
Ussan yelhan i tala d ussan n lɛid : ussan am wi d ussan n usteɛfu d llebsa tamaynut.
Ass n yisemmaḍen45, asagem ma tewwi-t yiwet, d tasebbiwt kan.
Ur tettḥir yiwet melmi ara yeččar wecmux-is.
Skanayent-d tiqendyar-nsent d rryas-nsen neɣ, ma ulac akk ya, d tudmawin-nsent.
Di tala, assen, ad tent-tafeḍ cennunt, ceṭṭḥent s zhu d lhu ; ma d irgazen, deg tama-nsen, ad ten-tafeḍ ttsuɣun akken-nniḍen, deg wanda-nniḍen.
Ass i deg ara teffeɣ teslit, tawaffɣa-ines, ɣer tala.
Yemma-s ad d-tas iwakken ad as-tcebbeḥ.
Timdukkal-ines daɣ ad tt-id-ɛassent seg yimnaren n tewwura, ma d tid yeffeɣ lḥir teffɣent-d ad ddunt did-s.
Ilaq usagem amaynut, i wass-nni.
Azerbaɛ ad d-yeṭṭaqqat simmal teddunt ɣer zdat, deg webrid ameqran, acku, seg yal tazniqt ad d-teffɣent tidak yeccedhan ad ẓrent tislit, asagem ɣef uzagur.
Ticki tezyen teslit, d lal n wayla neɣ xerṣum tettwaḥmel aṭas, azerbaɛ-nni yettizyin mačči d kra s yimendilen yettirriqen, s tqendiyar d lefwaḍi.
Tislit-nni, tettban-d di tlemmast, s llebsa tamaynut, teṭṭeglelli kan akken.
Tuzyint tettarra awal, s leḥya, i tid i as-d-yesserbaḥen tisulya-ines ; din, ad tɣileḍ dɣa tettizwiɣ trennu deg lḥemmayer.
Tewweḍ ar tegnaw, assen – d ass-ines amezwaru, d ass aneggaru.
Tettḥulfu s yiman-is tefreḥ tecreh 45 Akka i as-qqaren, di kra n tamiwin n Tmurt.
85 Ussan di Tmurt armi i d-teskar i tiyaḍ tismin.
D ass aseɛdi yifen merra ussan nniḍen, d ass i d-ineɣsen seg ddunit-ines simmal teddu ɣer zdat.
Dɣa ad tleḥḥu cemma-cemma, ma d tala-nni ad tettibɛid, ad tettibɛid nezzeh-nezzeh.
Mi ara taweḍ ɣer tala, ad qqlent merra ɣer tama iwakken ad as-gent abrid ad tɛeddi.
Mi tebbeẓ (tebbeɣ, tesselxes) asagem-nni amaynut, deg usarij yeṣfan am lemri, tili sbeqbuqen waman-nni deg-s, ad tesleḍ i teslit tettɛawad-d i wawal-nni i as-d-tenna akken yemma-s ɣer umeẓẓuɣ fell-as ad d-ffɣent seg wexxam ; d awal ɣef tecfa nezzeh, tugi ad t-tettu : Anwi ur nesin aman-im ? A tala n yimawlan-iw Bninit ẓidit am yirden Irden n ufellaḥ ikerrzen A Rebbi eg medden ad iyi-ḥemmlen Akken ḥemlen tala-nsen.
86 Ussan di Tmurt X.
Ussan iseɛdiyen 87 Ussan di Tmurt X.
Ussan iseɛdiyen Ẓran akk medden d acu iɣur yessaram Si Mḥemmed.
Si Mḥemmed d uccen, d uccen n Tmurt.
Asmi i t-steqsan d acu ara d-yini ɣef tsemhay, igzem-d awal-is, yenna-asen : « Lexrif, xerfayen, Anebdu ɛamayen, Ccetwa yumayen .
» Ad d-nezwir deg wawal-a : lexrif.
Lexrif d tasemhuyt n tazart rnu seg-s nessuddem-d amyag i wumi nsemma xerref.
Tfehmem ? Sin n wussan i Ccetwa (tagrest), sin n yiseggasen i Unebdu, d warennger i Lexrif.
Hatan wayen iɣur yessaram Si Mḥemmed.
Tafsut, tizegzewt, ccna n yigḍaḍ (ifrax), aman yettregrugen, igenni zegzawen n Yebrir, agama seddaw n tmeɣra, wi yakk, Si Mḥemmed ur icliɛ ara seg-sen.
Si Mḥemmed mačči d bu tirga, Si Mḥemmed d bu tḥerci.
Aya d ayen neẓra.
Deg ccetwa, uccen yestasar alamma yemmut – rnu igellu s wiyaḍ.
Yettili laẓ d usemmiḍ.
Yekkat ugeffur, yekkat wedfel, yettsuḍu-d waḍu.
Lebwaq n Jerjer leqqḍen-d abehri n lebḥer ugris, ttarran-t d anza.
Di teẓgi, ur yelli wayra i wuccen ; kra ur d-yegri daɣ deg yikufan n yimeɣban ? Ɣef wannect-a i 88 Ussan di Tmurt yekreh wuccen ccetwa yerna-tt umeɣbun.
Sin n wussan ? Wicqa.
Acku, neẓra, tella ccetwa, ilaq ad tili.
Ur tufiḍ ara neg.
Sin n wussan, am snat n tnififin yuɣalen d tanzarin seg ara d-yeffeɣ wurrif n Bab n yigenwen.
Sin n wussan ara yessekwen igellilen, nqebl-iten, ula ara nernu ugar.
Maca da, yekfa wawal.
Acuɣer trim ad yefk wuccen azal i tǧeǧǧigin d yigenni azegzaw ? Ahat yeḍlem, maca ayen i yellan yella.
Ur yessin ara tafsut, rnu kra akka yettlaẓ, ur yettnadi ara ad tt-yissin.
Wi iẓran ? Ahat di lexrif i yettaf tafsut-is, netta ? Iguza-ines yettiriqen (am wureɣ) d yiliɣman-ines yeččuren d zbib, ɣur-s netta, d iǧeǧǧigen yefsan, d tadliwin yettriḥen – rnu, mačči d asriḥi kan ! Tafsut n wuccen, tafsut n tidet di Tmurt, d tiṣebhiyin-nni tisemmaḍin mi ara cennun akken iyamunen d teḥmertin anda yuget wulmu, aslen d yibiqes, anda ggarent azeṭṭa triwa n tẓurin (aḍil) yettcilbiben ɣef tqucac, yettgenizen seg useklu ɣer wayeḍ ; tiriwa i d-yesseɛlulluqen iguza-nsent nnig n temda n waman yeṣfan am lemri.
D ta ay d tafsut n wuccen, d ta ay d tafsut di Tmurt ! Wamma tin-nniḍen, tinn n yinaẓurin d tinn n at temdinin, ur tenfiɛ ur d-tettxellif, ɣas akken ur txuṣ ara di nnwar.
Di lawan-a, nekni, nesnuzgum : deg yikufan, ur d-yeqqim wayra.
Mi ara d-nleqqeḍ akken iɛeqqayen-nni ineggura n yirden neɣ n temẓin seg ukufi, ad tafeḍ imiren i d-teggar nneɛma tidrin (tiyedrin) deg yigran.
Amek ara nidir s cwiṭ ? Dɣa ad nezmeḍ abaggus alamma tewweḍ-d tidert.
Imiren, mi ara yeččar uɛebbuḍ, aqerruy ad yekker ad yecnu.
Anebdu ur ixuṣ ara.
Nmegger-d tidrin rnu ntett.
Llan ibawen d tjilbant, tareṭlet, lɛin, tifirest.
« Anebdu, yenna umedyaz, d tasemhuyt ɛzizen ɣef Rebbi.
» Nefka-as lḥeq i umedyaz.
Ulamma tezɣel tafukt, ulamma yesɣaray yiṭij akal, d 89 Ussan di Tmurt tidet annect-a diri-t, maca ayen i daɣ-yecqan nekni, d iṭij-nni i d-yessemḍayen tidert irennu yesɣaray-itt.
Ihi awi-d ukan ad yili unebdu, xerṣum ma yezga d imir n tmegra d userwet (neɣ rwa).
Deg unebdu, ad tafeḍ tiserfin, ikufan yakk d tgennariyin n tweḍfin tiberkanin ččuren d rrezq.
Ɣur-neɣ, deg unebdu i d-njennu, i d-nɣennu aseggas.
Afellaḥ, imiren, teffɣen-t iɣeblan-is.
Deg uzal, ad tafeḍ yeẓẓel yettfay ɣef yidebdiyar isemmaḍen n Tejmaɛt.
Mi ara yesmiḍ lḥal, ṣbeḥ zik neɣ tameddit maḍi, ad t-tafeḍ tuɣ yefra-tt ya d yisekla-ines akk d tebḥirin-ines.
Yeẓra, aseggas-nni ifuk, winn i d-iteddun ur ibeddu ara alamma yezwar-d ugeffur n tuber46; maca, yeẓra, yessawal-as-d, yessutur deg-s cɣel, d nnuba-ines : – Yya-n ad tmeyyleḍ, i as-yeqqar.
Ɣiwel, lḥal yezreb.
Ɣiwel, awi-d tagersa d lmaɛun.
Zreɛ tkerzeḍ.
Krez tzerɛeḍ.
Heggi-d azeqqur, iselsa, usu taduli ; heggi-d tagella d wučči.
Heggi-d kra yellan.
Ḍebber aqerruy-ik, ddu d uḍar-ik ! Aseggas yettazzal am yal aseggas, nru yiwen ma yecqa-t, acku yiwen n wass deg wussan kan, ama ihegga-d iman-is yiwen, ama ur ur d-ihegga, ad tafeḍ yeɣli-d fell-as s yir ussan.
– Ax-n, ṭṭef, a Mḥemmed.
Ad tafeḍ Mḥemmed yessekna azagur-is.
Ihi, akka ! Anebdu yuklal sin n yiseggasen.
Nḥemmel nezzeh anebdu ; dɣa armi i t-neḥmel i as-nbudd sin n yiseggasen.
Maca ur ilaq ara ad iɛeddi i tilas, ur t-nettqil ara.
Yuɣ tanemmirt-nneɣ seg wul zeddigen am waman.
Senser iman-ik s wawal ziḍen, ay anebdu ! As-d a lexrif ur negger ! 46 Alamma yekcem Leḥlal, i neqqar 90 Ussan di Tmurt – Aww ?! d ayen, yessemḍi ? S nniya-s, Muḥend Ulḥag – D tidet, ẓriɣ-t ! Yeffeɣ-d nnig n yifer.
– Ula d tiqurqac daɣ nnig n yifer i d-teffɣent.
– D awezɣi ! – Ihi, ahat d tameɣrust-is tameqrant n « Tmazirt », tinn Lexrif, mi ara d-yekcem, igellu-d s ṭṭmeɛ : yesseḍmaɛ medden s wargul (urgal)-nni yettwagdalen.
Agdal47-a, d tasebbiwt-nniḍen iwakken ad t-ccedhin medden ugar.
Ihi, ilaq ad teḥsum : lexrif, ikeccem-d s wegdal.
Hatan wamek yella lḥal.
Mi ara d-beddunt akken tbexsisin (timezwura) asemḍi, ad tafeḍ lexber yekka-d akk taddart.
yesɛa leɛqel ? D urgal, d tidet ? yellan tama n tremmant ! ? – D tin, swaswa.
Azekka-nni ad d-ffɣen wiyaḍ.
Deg wussan-nniḍen, daɣen ad d-ffɣen wurgalen-nniḍen.
Seg yimiren, ad d-kecmen warrac nnuba-nsen.
D azref-nsen.
Ad ffɣen ṣbeḥ zik, ad d-ẓren tineqlin yelhan, ad dukkulen, ad ǧǧen axxam, Tajmaɛt, ad rnun imawlan, kra tekkiḍ ay ass.
Di tazwara, ad ten-qilen imeqqranen.
D aqcic ! ilaq ad yurar, wicqa, ara qqaren.
Maca, aredqal kan ad d-bdunt txeṣṣarin : icigwan (ifurka) ad d-ttwicelxen, tibexsisin ad d-ttwiksent werɛad mḍint – txuṣ-itent ddurt –, isefrag ad d-ɣellin, imenɣiyen ad d-ttilin ...
– Awwah ! Tekken-d yal amḍiq, ur ǧǧin urti, ur ǧǧin tagrurt.
Ma tkemmel akka, ur d-tgerri tbexsist yewwan.
Ad tent-qaḍɛen s tukksa, ara qqaren.
Ad d-mqebban Yimɣaren, ad asen-d-yezwir wemrabeḍ, iwakken ad gen tamuqqint ; nutni ad sbedden lexḍiya, amrabeḍ 47 Agdal-a s teqbaylit, isem-is : tamuqqint 91 Ussan di Tmurt ad yedɛu s yir lfal i winn ijuren.
Arrac dinn ad ḥeddren s lferḥ d ustewtew.
Geddha s wemrabeḍ, cmata ! ur yettḥuz yiwen, s ddɛawi-ines, ara qqaren.
– A tella lexḍiya daɣen, a winnat ! – Niɣ, ur tegdil ara tukerḍa ! Seg wass-nni d asawen, alamma wḍen xmecṭac n wussan, yiwen ur yettnal tabexsist.
Anef ar d-awḍent s talwit ! Imeqranen ttaɣen abrid, d imezwura.
Ma d imeẓyanen, ad ten-tafeḍ ttneclulumen ddaw n tegrurin, ttɣaraken iman-nsen iwakken ur ttwaṭṭafen ara, regglen mi ara ẓren akken irgazen.
Deg wussan-nni i asen-id-ttbanent tbexsisin lhant d tidet.
Ahat ur yettamen yiwen, maca ur ilaq waya ad t-neffer.
Ihi akka ! Lḥaṣun llan yirgazen yettarran iman-nsen d arrac : tetten tibexsisin s tuffra, deg urtiyen-nsen.
Mačči d tukksiwin n sser ?! D imdanen, wi ? La ttxerrifen s leɛqel-nsen, rnu tameddit, mi ara d-rzun akken ɣer yixxamen-nsen, ttuɣalen-d aɣilif ulac, aneddim ulac.
Mi ara d-ɛeddin dɣa di Tejmaɛt, ad asen-tesleḍ ttarran slam ɣef medden, am wakken ur gin wayra igedlen, rnu qqaren : – Slam fell-awen ! neɣ, mselxir fell-awen ! Maca, nekni, neẓra d acu i nettraǧu.
Ɣef waya ihi, ttawin-d medden yiwet n teḥkayt ɣef yiwen n Lamin n zik, Lamin n Tiɣilt – yiwet n taddart tameẓyant, di tama-nneɣ.
Argaz-a, qqaren-d, ddlan-d fell-as medden, yettwaṭṭef yiwen n wass ɣef tegrurt-ines mi yeslafay i tbexsisin.
Ur t-tenɣi ara leḥya, maca at taddart ḍsan deg-s, acku ayen iga akken Lamin-nsen fehmen-t s wudem yelhan.
Seg yimir, yeqqim-d d tisirit i yinegura.
Mi ara d-yini yiwen, d amedya : 92 Ussan di Tmurt – D acu ? Lumnat-nneɣ ? Kennaɣ-ten merra ɣer winn n Tiɣilt.
Fehmet d acu i d lmeɛna-s wawal-a.
Ulamma tella tmuqqint, tuddsa-a yella deg-s wayen yelhan daɣen, acku, akken kan ara ɛeddin xmecṭac n wussan ad tafeḍ at taddart serrḥen ; imiren, urtiyen ad bedlen ṣifa : yal tagrurt ad d-tweddef, i wi yebɣan, tifurkatin-is ibubben ur bubbent drus.
I d-yeqqimen, assen, ala ɛaruḍ n kra yellan d lmumen ; ɛaruḍ ɣer yisufar n tmeɣra n yemma Tameɣrust i d-yefka Baba Rebbi i medden merra.
Annect-a, ilaq yiwen ad t-id-yini : nḥemmel nezzeh ayla-nneɣ, armi yal yiwen deg-neɣ itett iman-is tifirest-is, abelluḍ-is neɣ lbaṭaṭa-ines maca, tazart-is, ala ! Tazart, ur tt-itett yiwen weḥd-s.
D tikci n yigenni, yiwen ur izemmer ad tt-yekkes i umeɣbun.
Yella yiwen n wemḍiq, tama n taddart, neqqar-as : Lmecmel.
Deg-s tigrurin, iɛeryac n waḍil d ukermus, d amḍiq i yettraǧun ala wi ara yeččen.
At taddart teggen-as leqrar, imeksawen ur t-keccmen ara.
D ayla n yimeɣban.
At wayla d wid-nniḍen ur ttsamin ara ɣur-s, ttsetḥin.
Yella-d, i winn yenxeṣṣen.
Anagar wid yenxeṣṣen s tidet i t-yettaḥdajen.
Di taddart, yiwen ur inxeṣ deg lexrif.
Asmi ara serrḥen (neɣ asmi ara kksen tamuqqint), ass-nni, nettidir ussan-nneɣ iseɛdiyen : ad tafeḍ ixxamen xlan qbel tafrara, urtiyen ttemceyyaɛen tiɣriwin teɣwa tedfi.
Ay ass aseɛdi ay assen! D ass aseɛdi i nettidir, d ass amezwaru n lexrif ! Seg wassen d tasawent, ɣurwet a wi ara d-yesteqsin fell-aɣ ! Deg wussan-nni, nettaf iman-nneɣ d ayen kan.
Fiḥel ad nessuget ameslay.
Tibexsisin d tẓurin, nekni, nessen ad tent-nečč, ntett-itent s wul – ɣef wudem n tneqlin-nneɣ d triwa-nneɣ.
Dɣa ammer ad aɣ-fehmen wid i d-yettaɣen akken (at temdinin) iguma-nneɣ s ukilu, ad ten-nnɣent tismin.
Maca ur ssawaḍen ara ad fehmen, neẓra.
Acku, llant tmenday48 ur nettnuz ara.
Llant tdefyin deg ur yettcukk yiwen dɣa llant, yella daɣ sseɛd yezgan yella ɣur-neɣ, ɣas ulamma akken d awezwaz ; wi akk, ala nekni i ten-yettmagaren, mi ara neffeɣ akken sbeḥ ɣer lexlawi-nneɣ iwakken ad d-nelwi nnda takkat.
Ɣef tgidwin49 n tḥuna n wučči, ẓriɣ kra n medden leddin tabexsist s tefrut, zzuzuren-as sker aneɣdan, ttfettiten-tt, ttaddamen-tt s waxfiwen n yicenfiren-nsen.
Tettuɣaḍ tbexsist ! Isexḍi-tt-id Rebbi !? A tirgara i deg d-teqqim tbexsist ! Ala, mačči akken ; ɣef yiwen n yimi i tettmeččay tbexsist.
Neɣ, sin ma yella yettkukru yiwen.
Ṭṭef-itt-id seg uqeḍmir, iwakken ad xerfent wallen d timezwura, kkes-itt-id – ur ttkukru ara –, sfeḍ-as iɣi-nni, tegreḍ-tt akken ɣer yimi-inek, akken i tt-id-yefka Rebbi.
Acku teṣfa am tgella i d-yefka Rebbi, ur tuḥdaj ara aheggi.
Mi iɛedda lexrif s kra n wussan, deg yimi, ad tafeḍ teqqim-d akken rriḥa-nni taziḍant n tbexsist taneggarut, ad tafeḍ qqiment-d daɣ tuqsiwin-nni n lliqa taneggarut n tuber, am uneddim.
Isekla, mi fesusset teɛkemt fell-asen, ad d-qeɛɛden idisan-nsen, ad beddlen ṣifa, ad d-ttbanen d iɛeryanen rnu ttermimizin.
Di lexlawi, imir ad d-teɣli tsusmi, iberdan ad uɣalen d ilmawen.
Si Mḥhemmed ad tafeḍ yettmenḍar, yeɣli-d fell-as calwaw ya ; deg yiɣeẓrawen, ad tafeḍ yettnadi ma yella kra n uɛeqqa ilem iɛerqen neɣ winn yeffren ddaw n yifer awraɣ.
Ussan di Tmurt XI .
Aselmad n Tmurt 96 Ussan di Tmurt XI .
Aselmad n Tmurt winn yuran ifyar-a d yiwen n uselmad Aqbayli.
Yesselmed ya 15 d aseggas di Tmurt, rnu werɛad yexdim anda nniḍen, ar ass-a.
Ɣef wakken i aɣ-d-yettban ihi, ikenna-aɣ Rebbi, amḍiq i deg yella akken d imexḍi, ixulef akk wiyaḍ.
Acku, teḍra did-s am uselmad-nni arumi i d-yeffɣen seg uɣerbaz amagnu n tɣiwant, tili yufa amkan i uxeddim di tɣiwant-nni anda akken yesɛedda temẓi-ines – neɣ di taddart yellan ɣer tama-s.
Imil, mxalafen nezzeh sin n waddaden-a, di tilawt, ɣas ulamma ttemcabin sufella.
Da, aselmad yettuɣal-d ad iger aẓar di lɛerc-is, tikwal di taddart-is, mi tuɣ yessuli taɣuri-ines, ixuleḍ imukan ixulfen nezzeh-nezzeh amkan i deg d-yekker ; mi tuɣ iḥella-d igerdasen rnu ilmed-d aṭas n tmussni.
S wannect-a akk, rnu ur yettɛeddi ara, ur d-yettufrar ara nnig-sen.
Ttemyaggaren-t-id, d tidet, s yigerḍasen50-is, maca ttcukkun seg-s cwiṭ.
Din, ifehhem mliḥ lemtel-nni i d-ttawin medden ɣef nnubiya : qqaren-d mi ara rin ad nadin ɣef ttrika, ttruḥun ttbeddilen tamurt.
Dɣa, yettarra 50 Igerdasen : Diplômes 97 Ussan di Tmurt iman-is di rrif – yesseglal kan iman-is.
Ad tafeḍ ttremmiqen-t, ttjerriben-t, zerrfen-t, rnu kkaten deg-s rennun.
Rnu ɣer taggara, ad ten-tafeḍ ssuturen seg-s ayen akken ur zmiren ara ad ssutren seg umezwaru.
D mmi-s n Tmurt, ay at leɛraḍ ! Iwwi-d ad ileǧǧem (yeḥkem) iman-is.
Ur yestehnay ara alamma yerra-d lɣaci s lexber d aselmad, mačči d mmi-s n udewwar – neɣ d mmi-s n taddart.
D ccix, am uwerdan 51-nni yeṭṭaxren akken – yuɣal-d netta deg umḍiq-ines.
Mačči d Ḥmed Uceɛban n at Sliman, dayen ! D ccix n lakul.
Seg yimir, dayen ad yaf iman-is.
Ma yella yesɛa ẓher rnan nnan-as-d medden, d amedya : « Necreh nezzeh imi i d-tezgiḍ ɣer tama-nneɣ.
Neḥseb-ik d ababat n warraw-nneɣ neɣ xerṣum d adaddat-nsen », assen, ad tafeḍ yecreh ula d netta.
Maca yewwi-d, seg tama-nniḍen, ad yehṣu seg wansa i d-tekka teflest-nni (laman) i gan medden deg-s : yejna (iḥella)-tt-id seg tmussni-nni i yessen akken armi ur yeffiɣ ara i webrid i deg yella.
Aselmad n Tmurt yezga yella, akken yebɣu yili laṣel-is : d azzayri neɣ d arumi, d mmi-s n Tmurt neɣ d aberrani i temnaṭ i ɣef yeckanṭeḍ.
Aselmad, mačči d ccix n lkanun : isem-is yella, netta ulac-it.
Dɣa tafenṭazit-nneɣ, nekni s at Tmurt, s umata, d annect-a : aṭas n smayem i daɣ-yezdin, smayem swayes i d-nferren isem n ccix flan gar wiyaḍ, akken yebɣu yili, ayen yebɣu yili-t.
imenza-nneɣ.
Newret-d seg-sen izri ur tettawen ara imesdurar; d izri i ɣur-neɣ, ula d nekni s yiselmaden, aɣ-d-smektayen s waṭas n lmeɛna, mi ara afen necceḍ, neɣ neffeɣ i webrid.
Kra n tama di Tmurt tesɛa lakul seg wasmi ttwanefden yisaḍufen.
Iselmaden imezwura ttusemman d nnubiya ; annect-a, ẓran-t akk medden.
Anagar ahat, at tudrin-nni wukud ttidiren yal ass.
Imir-nni, tameddurt di Tmurt tewɛer.
Iwwi-d ad sɣelben yiselmaden ɣef uɣuddu n yimdanen, ilaq-asen daɣ ad selken iman-nsen seg yilɣiten ingawen52 yugten mačči d kra.
Ilɣiten-a, tura nruḥ am wid i ten-yettun.
Iselmaden imezwura ttgen-d akal yelhan deg tebḥirin-nsen ; deg tzeɣwin-nsen daɣ sizdigen allaɣ i warrac i wumi fessus uqerru, maca weɛrit armi d ulamek.
Gar sin n lecɣal-a igejdanen, llan ijenṭad-nni ifettin rennun.
Iwwi-d ad sujin imuḍan, ad arun, ad d-sseɣren tibratin, ad ssalin araten, ad weṣṣin medden, ad frun lexṣum, ad gren afus, ad fken tayet, ad d-kksen medden si ddiq.
Annect-a akk, iwakken ad d-iḥel isem-nni n ccix, winn yuɣalen ɣer medden d isem n tihuggra.
Mačči d temɣer ur nesɛi lmeɛna, d ayen ilaqen, d ayen iwulmen ukan : s wakka kan i tezmer tengufit ad d-tebder neɣ ad as-terr tajmilt i Tussna.
Ccix d argaz yeɣran, dÄa ur d-yewwi ara ad yeskerkes neɣ ad yexdeɛ.
Ayen i d-suturen akken seg-s mačči s lemziya-s i t-id-yetteg.
Imezwura-nneɣ ssawḍen armi i rran lakul n taddart d lɛali n ufell, d amkan s anda ttaznen medden arrac iwakken ad ifen wiyaḍ, d asqif n ddin amaynut ur nesgaǧǧa amezwaru, acku ddin-a yettmeslay i wul d teɣzint53, yettmeslay s wawal n wemdan rnu yesselmad tidet-ines.
Dɣa, ɣur-neɣ, wid yessnen 52 Ilɣiten ingawen : lexṣas n dduzan d ttawilat.
53 Taɣzint : leɛqel d lmeɛqul.
99 Ussan di Tmurt iselmaden-nni n zik, ur asen-qqaren ara wi d nnubiya neɣ d lawliya.
Semman-ten d at wul yeṣfan, yezgan ggaren afus ; d imussnawen i d-yejnan – rnu s lemɣawla – lɛezza, leḥmala d leqder s ufell.
Timexḍa n tikwal segrayen-asen-d s ddaɛwa-a : « Ad asen-yeg Rebbi amkan di lǧennet ! ».
Annect-a d ayen yettḥuzun nezzeh, acku, amkan-a di lǧennet, Aqbayli ur t-yettbuddu ara i menwala, yettbuddu-t anagar i winn i t-yuklalen s tidet, xerṣum ma d Arumi.
Annect-a yezga iḍerru.
Rnu, ddɛawi-nni, seg wul-nsen i d-teffɣent.
Lemmer neɛriḍ ad neg isem i kra yellan d lakul di Tmurt, ad nernu ad nesteqsi at tudrin am wakka : « Anwa i d-yeǧǧan isem-ines yedder gar yiselmaden akk ay tessnem, anwa ara textirem seg-sen? », yiwen ur yettemgirid, anda tebɣuḍ ddu ; ɣef yiwen n yisem merra ara bedden ! Dɣa mačči dima d isem n umezwaru i d-yerzan s amkan.
Seg taddart ɣer tayeḍ, ad tafeḍ d isem n winn yeẓẓan aṭas n yisekla, i d-yekksen amkan-ines s teɣda54 akk d tuṭṭfa deg yiman-is.
Ulamma d ayen yettfun am yiṭij, annect-a yezga d tidet, tella.
Annect-a daɣ teskanay-d ziɣ ifellaḥen-nneɣ ssnen xerṣum ad d-fernen.
D wa i d ttbut n tidet i d-yeskanayen belli yal lakul ɣur-s nnbi-ines.
Ɣur-neɣ, nekni s wid i d-yernan deffir-sen, s tmerwin n yiseggasen, mačči d nnubiya, d iɛessasen , d iɛessasen n wexxam.
Yal lakul s uɛessas-is.
Nettḥulfu yis-s, yettɛawaz did-neɣ, yettak-aɣ-d afud, yeṭṭafar-aɣ-d s tmuɣli, rnu tikwal iteččeḥ fell-aneɣ.
D tidet, nfehhem tuzzmiwin-is.
Tudert di Tmurt, ass-a i teshel.
Ntett tidiwin n wayen i d-yessuli umezwaru ; ntett ayen s wacu i d-ixellef yelha, am tebḥirt-nni i d-yejna akken – tinn 54 Taɣda : d tikli deg Ubrid.
100 Ussan di Tmurt nettaǧǧa tura d asuki –, am wayen i d-teǧǧa akken deffir-s tneɣrit-ines tanarrayt , tineɣrit mm tugrint, tineɣrit taweɛrant nezzeh armi i nkenna tewɛer-nni-ines ɣer tezmek-nni n yipapasen.
Ihi akka i yella lḥal, d tidet, nettidir tallit-nneɣ.
Imɣaren dɣa reffun mi ara aɣ-walin akken ur nesɛi ara aṭas n lhiba ɣer warraw n warraw-nsen.
Ibalmuden n Tmurt ur xulfen ara wiyaḍ ; ahilen-nneɣ am wid n tzeɣwin n welmud amenzu, nessawjad-d yiwen n uselkin55 , yiwen n umzazwar n taggazin56 , yiwen n ukayad57 i uɛeddi.
Tura, yeddukel kra yellan.
Anagar tineɣrit-nni timexḍit n warrac iṭiṭuḥen – ur nessin wayra – i d-yegran weḥd-s.
D tineɣrit n tectelt58 .
Tewɛer, tesserfay aselmad, tneɣrit-a, acku yewwi-d ad yesselmed i yibalmuden amek ara mmeslayen.
Da i terna tarrayt-nni taqdimt n umeslay : tarrayt tusriṭ, turmiṭ, takmamt i d-yennulfan, i selmaden di Buzerriɛa.
Ibalmuden-nneɣ imeqranen ɣur-sen aɣmis n tneɣrit, tikwal d amudid59, tikwal daÄ d amsuded60 akk yakan.
Ttemyarun tibratin d yibalmuden n Fransa.
Teggen annect-a s lmul rnu ttafen deg-s lhu d zhu.
Ssalayen-d 61tamkarḍit.
D ti yakk i as-yettaken udem amaynut i lakul n Tmurt : yettimẓi ur yettiwsir, ma nezmer ad d-nini akka.
Ahat d tidet, mačči am zik, d asqif n tmussni ; maca, ccek ur yelli, d taɣrast yeččuren d tamendit i d-itefflen, ɣer tama d tayeṭ ; tettefel-d armi i txelleḍ d tmeddurt n ufellaḥ yettnezzihen yecreh.
Acku 55 Aselkin : 56 Taggazin : 57 Akayad: 58 Tactelt 59 Amudid 60 Amsuded 61 Tamkarḍit 101 Ussan di Tmurt afellaḥ-nni ya tuɣ d abalmud asmi akken yella meẓẓi ; ar ass-a mazal iḥemmel lakul-ines rnu ibedder-d isem n ccix-ines s lxir.
Iselmaden n Tmurt ur xḍin ara wiyaḍ, am ibalmuden-nsen lḥaṣun.
Maca ttidiren di tegnatin ixulfen akk tiyaḍ.
Dɣa, ttuɣalen ttaɣen tannumi did-s.
Tamurt, ma yehwa-yawen, tettaǧa-d deg-sen ccama – rnu, d ccama ur tettwakkas ara.
Yiwen ur yettnaji seg wannect-a, ulamma d at temdint mi ara uɣalen.
Meɛlum, akken nuɣ tannumi, ur nettaf ara ayen yebɣa wul.
Ar ass-a, llan yiɣerbazen imeɣban ur nesɛi aman neɣ trisiti.
Llan daɣ lakulat yehrurin d wid ibeɛden ɣef tsegwin.
Ayen nettaḥdaj, werǧin nufi-t deg wemkan.
Ilaq ad t-id-nawi si ssuq neɣ si temdint.
Ilaq ad neffeɣ iwakken ad nẓer amejjay, afermasyan, amaṣwaḍ62, Lḥakem.
D acu kan, tura, llan waṭas n yiɣerbazen yesɛan abrid, llan daɣ yiselmaden yesɛan tikeṛsin.
Aɛzal nettwaɛzel akken aya iɛeddan, tura ur aɣ-yessaggad ara , dayen.
Ttalin-d yikamyunen, iṭaksiyen d lkiran ; ttcilbiben-d ɣef tɣaltin rnu ḥebbsen-d zdat n lakul (s kra n lmitrat neɣ s kra n yikilumitren , akken yella wemḍiq).
Ulamma rqiq, itekkar deg-s uɣebbar d waluḍ s nnuba, ulamma werǧin xdimen-t s lmul ar ass-a, ulamma ččan-t inujal d ṭṭarmat-nniḍen, abrid-a nekni icaḍ-aɣ, acku d abrid ilaw i aɣ-yezdin ɣer umaḍal, i aɣ-yeǧǧan numen ad twennaɛ, yiwen n wass, tegnit i deg nella, rnu ad ffɣent akk tirga-nneɣ ɣur wayen nesfillit.
D tidet daɣ llan yiɣerbazen uzyinen, di Tmurt.
D iɣerbazen imaynuten, yeswan adrim, yesɛan iruka, aman, trisiti, aseddari ; d iɣerbazen i d-yezgan di tudrin yebdan ttbeddilent tikli, ula d nutenti.
Ticki t-id-yufa lḥal da, ad tafeḍ 62 Amaswaḍ 102 Ussan di Tmurt aselmad amesdrar iwulef d tudert yelhan ad yernu ad tt-tessibnin.
Maca, cɣel-is yezga, d winn kan.
Ɣur at leɛraḍ, yettusemma d amezwaru deg yimezwura yeskanayen abrid n tafat i medden, d amezwaru ixulfen inuwar63 nniḍen.
Amkan-is, ihi weḥd-s.
D amkan i d-yettawin tismin, ahat ugar i d-ttawin wiyaḍ.
Deg wul, yettḥulfu s yiman-is belli ilaq ad yezg d netta s timmad-is ; ur ilaq ara ad yerwel ɣef wayen yezga ixeddem ; tikli-ines, anda yebɣu yili, akken tebɣu tili teswiɛt, ilaq ad tili d yiwet, d tinn n uselmad.
Ihi tiyita ur telli deg-neɣ ma irad Uɛessas necceḍ kra n yiwen n wass deg wussan, imi nuɣ tannumi nzeggir ɣer kra yellan, nferru lexṣum rnu ngezzem awal werǧin nemgarred.
Aselmad n Tmurt, ur ilaq ara ad t-yezdeɣ ukukru ; i as-ilaqen d asenkid64, d laman deg yiman-is.
Ur yettak i yiman-is azal armi i yesɛa azal annect ila-t di taddart.
Ɣur-s azal yecban winn n umazun.
Hatan ayɣer i as-ssawalen medden Ccix.
Tikwal-tikwal, neqqar yewwi-d i yiwen ad yiri lḥirfa-s.
Fell-as ad yili d aɣan, annect-a d ayen ilaqen.
Akken qqaren ya, ameyyez qbel aneggez : ihi yewwi-d, i d-qqaren daɣ, ad yezwir ad yextir ad yernu ad yettḥulfu s lḥirfa-nni tjebbed-it.
Ma yella tezga-d di lxater-is di tazwara ya, kra ur as yessexṣar nniya, kra ur t-yessendemmay ɣer taggara.
Maca, annect-a d ayen iḍerrun qrib yal ass, yezmer lḥal daɣ ad as-teɛǧeb, seg wass ɣer wass, nnig n wul-is, acku lḥirfa-a deg-s uffiren i aɣ-ijebbden.
63 Inuwar (seg tawuri) 64 Asenkid: war ccekk 103 Ussan di Tmurt Tiɣawsiwin i aɣ-ijebbden akken zgant ttilint, d acu kan ilaq ad yefk yiwen iman-is i uxeddim.
Aselmad n Tmurt ihi ur yettak ara iman-is, yettwaṭṭaf dinna.
Dɣa, ilaq ad yili d aselmad am yiḍ am uzal, neɣ iruḥ yeggaǧ.
Dɣa, leflani-nni i d-yusan akken mebla nniya, yuɣal yettwat d lemtel.
Ad tafeḍ yesiẓẓin timenday n uxeddam n lɛali, yerra-d s lexber ttaḥdajen-t medden, yelha d yibalmuden-ines, aredqal ad yettu maḍi awal-nni n rrwaḥ.
104 Ussan di Tmurt 105 Ussan di Tmurt I.
Taddart-iw......................................................7 II.
Tajmaɛt n at Flan .........................................13 III.
Mmi-s n Crif ................................................24 IV.
Timecreṭ ......................................................35 V.
Izeddukliyen d yIfaciyen ............................
46 VI.
Ssuq n Ttlata ...............................................
53 VII.
Tamɣart mm tezdemt .................................70 VIII.
Timeksawin ................................................75 IX.
Ɣer tala yettfun ...........................................82 X.
Ussan iseɛdiyen ............................................90 XI.
Aselmad n Tmurt ........................................
99-107 Agbur 106