Muḥemmed Budawed

Ssi Mensur

Imrigen n tlelli
 

Ṭṭrad n uslelli n tmurt n Lezzayer
Aktayen akked tnagiyin

Tasuqilt sɣur Takfarinas NAIT CHABANE

RAFAR

© BOUZID RACHID - RAFAR
 05 55 00 38 69 - 06 70 28 23 27 - rafarcom@gmail.com
Dépôt Légal:  
ISBN:

Tanekda

Mačči  ɛeddi  kan  ad  d-tezzewreḍ  awal  ɣef  wayen  uran 
yimeɣnasen,  am  yirgazen  am  tlawin  yerran  tirwiḥin-nsen  di 
nnican n uɛdaw akken ass-a ad tidir tmurt n Lezzayer. Leɛtab-
nni ara tefkeḍ i yiman-ik akken ad d-talseḍ ayen iɛeddan fell-ak 
di  tudert,  mačči  menwala  izmer-as,  ladɣa  yuɛer  ugar  ɣef  wid 
yerran  di  lbal-nsen  belli  ḥala  ayen  i  d-tuwi  fell-asen  ad  t-xed-
men ay xedmen i lmend n tmurt. Ma ifat tessaweḍ-iten teswiɛt 
ttwaqenɛen  belli  ula  d  ayen  i  d-tuwi  fell-asen  ad  t-id-inin,  d 
lwaǧeb daɣen, ahat ur d-ttarran ara s lexbar acḥal yesɛa azal imi 
t-id-ulsen. Ahat ur ttarran ara di lbal-nsen belli ayen akken ara 
d-ǧǧen  d  tira,  d  agerruj. Ayen  ara  d-ḥkun  yesɛa  aṭas  n  lfayda, 
tamezwarut, ad d-yeqqim d isalan ara isamin yal tama, tin-ɣers, 
tasuta n wass-agi, ad d-tettuṛebbi fell-as.

Mara ifek leɛtab i yiman-is umdan akken ad d-yemmekti si 
tmecṭuḥt armi d tameqrant ayen akk iɛeddan ɣef yixef-is, akken 
daɣen ad d-yaf imeslayen iwulmen swayes ara d-yerr  tidyanin-
nni  amzun  d  ass-a,  tettuɣal  tedyant-is  d  ayen  ikaden,  ad  tt-is-
sinen  akk  medden.  Ihi  ma  ifat  yules-itt-id  i  medden,  ad  tuɣal 
mačči d ayla-s, d ayagi dɣa ara tt-yerren ad tt-yefhem ugar n zik 
ula  d  netta  tt-id-yeḥkan. Ayen  iɛeddan  fell-as  d  wayen  ixdem 
arkelli i d-yettarra amzun d ass-agi, d isalan kra din. Diɣ-netta 
ama d tadyant ama d aneḍru neɣ d kra n teswiɛt i yesɛedda, yal 
asurif ad t-isers deg umḍiq-is. D tidyanin-agi meṛṛa uɣur icudd 
i t-yerran d ayen akka yella. Mara d-yejmeɛ annect-agi yakk n 
tedyanin  yezrin  di  tudert-is,  ad  ten-iṣeggem  almend  n  wakken 
mseḍfarent, d ayagi arkelli i yettarran ayen akken akk i d-yules 
yeẓda d anamek. Ma yella d amazray, ha-t-an dɣa netta ifuǧ ɣef 
wayen yettnadi imi ayen akk ttarun yimeɣnasen-agi, yettaf-it d 
ttbut. Ɣer yimazrayen-agi, s kra n wayen ara d-yeffɣen seg yimi 
n wid i d-yecfan neɣ i d-iɛacen kra n tedyant, d win i d taɣayemt 
neɣ  d  aɣbalu  iɣef  ttaṭṭafen  akken  ad  t-skelsen  di  zzmamat,  ad 
yuɣal  d  aɣbalu  n  umezruy  n  tidet,  d  win  n  tallit-agi,  d  win  n 
Lezzayer n wass-a.

Almend n wayen akka d-yules Mensur Budawed, ad nefhem 
belli ɣas akken yeṭṭef-it ufrag am netta am medden, yella wanda 
temgarad tedyant-is ɣef tiyiḍ. D amḍiq neɣ d tamurt akked tallit 
ideg ilul ( Tawarga neɣ Horace Vernet di temnaṭ n Tizi Uzzu di 
tlemmast n yiseggasen n 1920) i t-yuwin kan akken d aleqqaq ad 
yekcem di taluft n umennuɣ ɣef timmunent n tmurt. Ihi, amḍiq-
agi deg-s kra u nelli anda niḍen. Di temnaṭ-agi isuman lebḥer gar 
Burǧ Manyel d Delles, dinna d tama n wasif n Sibawu i d-rran 
ɣer tiɣri n tnekra ɣer ṭṭrad di 08 mayyu 1945. Aṭas n yimeɣnasen 
i iɛerḍen ad ssekren ṭṭrad, llan ula d wid swayes tegla taluft-agi 
akka am Allel Benbrahim. Ccif-nsen wigi d Muḥemmed Zerwa-
li. Ihi, imeɣnasen-agi, aṭas deg-sen uɣalen ttwassnen ass-agi deg 
umezruy n ṭṭrad magal arumi. Yella gar-asen Muḥemmed Saɛid, 
Ɛmer  Ḥaddad  akked  Ɛli-nsen,  Ɛumer  Budawed  akked  waṭas 
niḍen i d-yessedda umaru-agi di tedyant-is.

Mačči ɣas tamanaṭ-agi kan i t-yuwin ɣer taluft-agi n umennuɣ 
mgal arumi. Ula d tawacult-is akken i tt-id-yufa imi llan yakan 
deg umennuɣ asertan1 deg  ukabar n PPA/ MTLD.

Annect-n yakk n ẓmik d teɣrit uɣur d-ibegges urumi segmi 
niqal yekker ṭṭrad, tarewla akka d wakka tegguni. Yuɣal yeḍḥa-d 
d tamdint n Lezzayer yellan d talemmast gar temdinin timeqra-
nin n tmurt i iwulmen akken ilaq i tuffra n yimeɣnasen n tmurt 
uɣur d-beggsen yirumyen s tyitiwin d leḥbas. Dɣa di temdint-agi 
ara d-mlilen yimeɣnasen n tuddsa n OS akked PPA d wid akk 
ṭṭafaren yimsulta n ucengu arumi, dinna ara myussanen.

Ḥusin Ayt Ḥmed, Ɛmer Ḥeddad akked Rabeḥ Uḥeǧǧaǧ, ufan-
d anda i ffren di Teqsebt, d amḍiq iḍemnen iɣef d-ttɛeddin yakk 
yimeɣnasen  akka  am  Ɛmer  Uɛemran  akked  Krim  Belqasem. 
Yessaweḍ lḥal armi tuɣal lqahwa n Budawed d amḍiq ur yezgil 
ula d yiwen umeɣnas, d amḍiq n uɣnas2 mgal Fransa.

Ɣas  yiwen  uɛekkaz  i  yuwten  yakk  imeɣnasen  n  tallit-nni, 
ladɣa wid yellan deg ukabar n PPA/MTLD neɣ wid n OS, llan 
kra iɣef izad lḥal ugar imi mačči imeɣnasen akk terra-ten tmara 

1 Combat politique.
2 Militantisme

ad inigen ɣer Lmerruk am Mensur Budawed. Di temnaṭ-agi dɣa, 
di tilist n Lezzayer ɣer tama n umalu, ara tebdu tudert-niḍen ɣef 
Mensur Budawed. D Ɛmer Uɛemran i t-yuznen ɣer din akken ad 
d-iḍebber leslaḥ d wayen akk yetterḍiqen i yimjuhad. Dinna i t-
yessemlal lmektub d waṭas n yimeɣnasen. Amezwaru, d Ɛli Ha-
run (yella ilemmed lḥirfa n ubugaṭu ɣer yiwen ubugaṭu ameqran 
di  Fas;  yuɣal  umbeɛd  d  imḍebber  n  tiddukla  n  yizzayriyen  di 
Lmerruk, syin imir yerna ɣer tfidiralit n FLN di Fransa). Wis sin 
d Ɛisa Ben Ɛisa, lxedma-s n tidet d agennay (axeyyaḍ), meɛna 
yessawaḍ leslaḥ akka d wakka di ṭṭrad. Yella daɣen Muḥemmed 
Buḍyaf  (d  anegraw3  n  terbaɛt  n  setta),  rnu  ɣer-sen  Ṭeyyeb 
Taɛlibi, d ameddakel n Ɛebban akked Ziɣud, yuɣal ɣer taggara 
d imḍebber n tfidiralit n FLN di Lmerruk syin umeɛd di Fransa.

Ihi, Mensur Budawed, lxedma-s d asdukel gar trebbaɛ tuffirin 
n FLN di Lmerruk, lxedma-nsent tigi d tiɣin n leslaḥ d wayen 
akk yetterḍiqen.

D  axeddim-agi  i  t-yessawḍen  ad  ixaḍel  ccifan  n  temnaṭ  tis 
xemsa.  Yessen  Buḍyaf,  Buṣuf,  syin  imir  d  Bumedyen.  Netta, 
sbedden-t  iwakken  ad  yuɣal  s  lmendad  i  usiweḍ  n  tiremt  ta-
mezwarut  n  leslaḥ  d  lbumbat  ɣer  wanda  treṣṣa  terbaɛt  n ALN 
amḍiq-ines  n  uheggi.  Syin  umbeɛd  i  ten-id-sekcamen  si  ti-
list  n  umalu  ɣer  daxel  n  tmurt.  Mara  twaliḍ  amek  i  ssawaḍen 
leslaḥ  si  temnaṭ  ɣer  tayeḍ  deg  yimeḍqan  umi  sbedden  lɛessa 
yisbenyuliyen d yifransisen, ad terreḍ s lexber acḥal yuɛer ɣef 
yimeɣnasen-agi  yettezzin  gar  texnefyac  n  uqerḍas  iwakken  ad 
yessiweḍ umennuɣ n tmurt n Lezzayer ɣer yiswi.

Deg  yismektiyen-agi,  tezreb-d  tidet  am  waman,  ulac  kra  n 
taluft ideg iɛemmed ur tt-d-yenni ara. Maca akken ibɣu yili, ulac 
tayerza ur nettaǧǧa ara kra n yiwziren. Diɣ-netta llant kra n tlufa 
ilaq-asent umeslay ugar n wakka deg yidlisen i d-iteddun. Ayen i 
nwala meḥsub d ul n udlis-agi, d ayen akken i d-yules deg uḥric 
umi isemma “les ateliers des armes de liberté”

3 Coordinateur.

Segmi i asen-sxerben lecɣal yimeẓla n tẓuli d wallalen4, imi 
yeḍḥa-d  ttwaṭṭfen  lembaber  akken  ad  ten-qelben  acu  d-uwin 
yili d leslaḥ yettwaheggan qsada i yimjuhad ay deg-sen, fran-tt 
yimḍebbren imeqranen n tegrawla ad ɛiwden ṛṛay. Meyzen belli 
ilaq syin d asawen ad ɣiten iman-nsen s yiman-sen s uqerḍas. 
Ulac  acu  yecban  win  ara  d-ixeddmen  s  yiman-is  leslaḥ  mebla 
ma terra-t tmara ɣer wid yellan d imeddukal n tegrawla neɣ ahat 
d  iɛdawen  maḍi. Acukan,  ilaq  “ad  yili  wayen  ara  d-iqudden  i 
lǧunud n ALN iwakken ad sɛun afud ad kemlen ṭṭrad”. Di tegnit 
am  tagi  dɣa,  deg  useggas  1956  i  sswaḍen  kra  n  yilmeẓyen  ad 
d-xedmen yiwet n lagṛunad umi semman “grenade anglaise” di 
lluzin tamecṭuḥt i yesbedd Mensur Budawed. Seg yimir-n dɣa i 
uwten azrem s aqerruy, kemmlen xemden-d ayen din deg-sent. 
Xedmen-d ula d yiwet niḍen umi qqaren “grenade américaine”.

Ihi, tanagit-agi, d ayen izaden. Tusa-d srid seg ufus n bab-is. 
Yis-s ad nessiweḍ ad d-nerr s lexber ɣef yijenyuren imeẓyanen 
yerna d izzayriyen ɣef ur d-ḥkin ara deg umezruy i ssnen yimda-
nen ass n wass-agi. Yella Muḥemmed Yesɛed, Ɛisa Ɛebdesmad, 
Seyf El Islam, s yisem-is n tidet Murad Belčuk. Yella daɣen Sari 
akked Xayli i yettekkan di terbaɛt-agi tamezwarut.

Yella wi yeẓran ass am wass-a belli ttwaxedment tmitṛayatin 
akked yimuṛtyiten ideg llan ula d iɛewzen n Bangalore! Annect-
agi yakk yeḍra di sser, d imexḍa n wid yeslan yis-s. Diɣ-netta 
acqirrew-agi  yegla  s  kra  n  terwiḥin.  Sin  seg  wid  yessalayen 
leslaḥ-agi tegla yis-sen mi ruḥen ad ɛerḍen tikelt tamezwarut ma 
teddun, yella gar-asen kapitan Ḥemmu Yaṭa ( d gma-s n Ɛli Yaṭa, 
d amaray amatu zik ɣer ukabar azduklan5 n Lmerruk) akked Mu-
rad Belčuk i yuɣalen deg umḍiq-is.

Send timmunent, ttwaxedmen mitin imuṛtyiten n 60mm akked 
45  mm.  D  lbabur  s  timmad-is  ay  ččuren  d  leslaḥ  d  tɣawsiwin 
yakk iwulmen i ṭṭrad iwakken ad ten-id-siwḍen seg umḍiq ideg 
ten-xedmen ɣer Lezzayer.

4  Services de l’armement et de la logistique.
5  Parti communiste.

Ur  nezmir  ara  ad  d-nfak  awal  ur  d-nettader  ara  tallelt  i  d-
fkan imerrukiyen di teswiɛt n ẓẓmik. Ɛawnen-d yakk tagrawla, 
ama d imḍebbren-nsen ama d imeɣnasen n ALM neɣ d agdud s 
timmad-is “ i wer nessin ara d acu i d tuɣalin ɣer deffir akken 
ibɣu yili wugur, ur  ttagaden ara tiyita akken  ad  ɛiwnen izzay-
riyen”. Tella  daɣen  tallelt  tagraɣlant.  Ladɣa  wid  yettekkin  ɣer 
tuddsa  tagraɣlant  tis  IV,  wid  umi  qqaren  “pablistes”,  d  nutni  i 
yettuɣalen s lmendad i yijenyuren d wid yakk iqeddcen di lluzin 
n leslaḥ di tmurt n Lmerruk.

Uqbel ad nfak tanekda-agi n waktayen6 n Mensur Budawed, 
ad d-nini kan belli yessaweḍ-aɣ-d aṭas n yisalan s kra n yimes-
layen uskiren i yezmer ad ten-yefhem menwala. Yenna-d abrid 
mačči sin ayen akk i yeḍran ur t-ẓrin ara medden, d tidet yeff-
ren, yenna-d akk ayen ixedmen d wamek i llan di teswiɛt-nni d 
wayen akk swayes umnen.

 

 

 

 

 

 

 

 

 

Daḥu Ǧerbal.

6 Mémoires.

9

Di Twerga, lliɣ d ameẓyan mi yi-d-tsawel tmurt.

Di tazwara n yiseggasen n 1940, yeḥma useqqi di tsertit, ter-
kem liḥala armi d ayen kan. Lɣaci uyzagen d tirni di yal tiɣmert 
n  tmurt  n  Lezzayer. Akabar  n  ugdud  azdayri  (PPA)(1)  n  Mes-
sali Ḥaǧ, tessaɣ tiɣri-s di yal tamnaṭ n tmurt, tesseknef-iten yakk 
temsalt n timmunent. Nekk yellan d ameẓyan di teswiɛt-nni, d 
aqbayli  amsedrar  ur  neẓri  anda  tebla  tessirt  di  tsertit,  urǧin  d-
yuwit di lxaṭer-iw belli ad greɣ afus aḍar di taluft n umennuɣ ɣef 
tlelli. Di tallit-nni, tamurt n Lezzayer am lebḥer mara ifaḍ.

Si tama tazelmaṭ ɣer tama tayeffust: Si Mensur, yemma-s Mami Yamina, gma-s 
Lwennas, baba-s lḥaǧ Ḥmed, gma-s amaẓuẓ Ɛli akked gma-s amenzu Ɛumer.

Tagrawla, tundi teqqureɛ, tella-asen akk di lbal i yimdanen, 
ɣas akken mazal ikabaren n tsertit sɛan inziz n ṭṭmeɛ ad d-yebru 
umnekcam arumi i uzref ara yegdun gar yirumyen d yizzayriyen 
i tuɣ yakan ttuneḥsaben d agdud wis sin(2) umbeɛd agdud arumi, 
yettusemma la azref la lḥerma.

10

Baba, ɣef leɛmer n tnac iseggasen tuɣ-it d agujil ɣef sin, la 
baba-s la yemma-s. Yunag ɣer Fransa deg useggas n 1918 neɣ 
ma  deg  useggas  n  1919.  Ur  n-yeqqim  ara  aṭas  mi  d-yezzi  ɣer 
Twerga. Ma d nekk ɣriɣ deg uɣerbaz n taddert-agi anda luleɣ. 
Taddert-agi tedda ɣef tɣiwant n Tizi Uzzu di tmurt n leqbayel. 
Ḥala idurar ay deg-s temnaṭ-agi, akal-is yessegrareb yessawen. 
Ula d ikulunen n tmurt n Walzas d Ṭelyan, bran-as, rewlen ɣer 
lewḍayat  anda  llan  yigran  d-yettarran  lɣella.  Deg  useggas  n 
1945,  ḥala  sin  ikulunen  i  d-yeqqimen  deg-s,  wammag  wiyaḍ 
bran  s  wulac  i  wakal-is,  imir  leqbayel  cefɛen-t-id  s  tḥewwaṣt. 
Baba, laṣel-is n taddert n Uẓru n Yiḥer (aẓru n yizem). Yeṭṭaṣel 
di Twerga iwakken kan ad d-iḥer aɣrum n lwacul. Di taddert-agi 
n Twerga dɣa i yi-yessemlal lmektub nekk d tegrawla.

Ur nemsebḍa ara nekk d tegrawla armi d asmi yeffeɣ urumi, ula 
akken mazal-itt tettawi tettarra deg yidammen-iw. Amek ara ttuɣ 
ayen  nḥafeɣ  d  wayen  ttumerteɣ  akken  ad  neẓẓeɛ  aɛdaw?  Mara 
muqleɣ  ɣer  deffir  afeɣ-d  ziɣ  txelleṣ-itt  ɣlayet  tmurt-iw.  Tečča 
ayen  din  d  arraw-is,  ruḥen  kan  akken  d  isegman,  tegla  yis-sen 
lgirra ideg yessexdem uɛdaw s kra yellan d yir leslaḥ ur nettqili 
tarwiḥt.  Ɣas  akken  amtawa  n  Genève  yugi  leslaḥ  yecban  wagi, 
Fransa tuwet yis-s, awi-d kan ad teǧǧ Lezzayer ddaw uḍar-is.

Am yirgazen am tlawin, beggsen qeccuc meccuc am useḍru 
akken ad ssuffɣen aɛdaw. Urǧin brin i ṭṭbel deg waman ɣes ak-
ken arumi igezzer deg-sen, ineqq d imeyyaten. Mara zedreɣ deg 
umekti n wayen akk yezrin, ttwaliɣ-tent yiwet yiwet teswiɛin-nni 
ideg d-ɛeddaɣ akked tid ideg d-ɛeddan yimjuhad akk i xuḍleɣ, 
wid yennuɣen ɣef tlelli. Ayen din deg-sen tegla yis-sen tegrawla, 
uwḍen ɣer wanda ara naweḍ, ǧǧan-d ala iseɣ. Ma d wiyaḍ mmu-
ten deg-s ɣer da ula d nutni.

Ulac yakk acu i izaden di temẓi-w armi d asmi myagareɣ d 
ukabar n PPA. Lliɣ ur sliɣ ara maḍi yis-s ukabar-agi armi d asmi 
d-qesden    yiwen  si  leɛmum-iw.  Di  tazwara  n  useggas  n  1943, 
yiwen  akken  n  mmi-s  n  tmurt,  yezdeɣ  di  temdint  n  Lezzayer, 
isem-is Arezqi Ǧemmaɛ, yusa-d akken ad iqenneɛ lɣaci ad kec-
men ɣer tuddsa-agi. Syin umbeɛd, xedmen yiwen unejmaɛ ideg 
ttekkaɣ nekk d gma ameqran akked rebɛa yilmeẓyen n taddert.

11

Yendeh ccɣel imir, aḥiwel aɣiwel, ddu ma ad tedduḍ akken 
ad sfehmen i ugdud iswan n ukabar, ula d timnaḍin ibeɛden n 
Tmurt  n  Leqbayel  ilaq  ad  yaweḍ  ɣer-sen  waḍu-agi  n  tnekra. 
Ttekkaɣ  deg  unejmaɛ-agi  mebla  ma  ẓriɣ  acu  d-yuwi  lḥal  neɣ 
acḥal tewɛeṣ temsalt-agi, ɣas ma argaz-nni i n-yusan iwekked-d 
mliḥ ɣef timmunent n tmurt, yeṭṭef-itt-id ansi teḥma ɣef wamek 
i ilaq ad nezdi am yiwen. Seg  wannect-agi yakk, lfahem ad ye-
fhem belli ilaq ad nebnu yakk fell-asent, ur iban anta tagnit, ma 
yessawel-d ukabar n PPA ilaq ad aɣ-d-yaf yid-s.

Arezqi  Ǧemmaɛ  i  d-yettwaznen  ɣer-neɣ,  yenna-d  awal-is 
d  aciri,  yezreb,  iruḥ  qsada  mebla  tuzzya  tunnḍa.  Ameslay-is 
yettqenniɛ.  Iwakken  ad  aɣ-d-yessiweḍ  acu  yebɣa,  yezga  yet-
tales-d  i  tenfalit-a:  “  taxellalt  n  zzalamiṭ  tezmer  ad  tqesses  s 
sshala  wamma  annec-t  n  txellal  di  tbewwaṭ  mačči  ɛeddi  kan 
ad rẓent”(3). Awal-agi, mazal-it ar ass-a deg wallaɣ-iw, meqqret 
mliḥ lmeɛna-s.

Netta tura yebɣa ad d-yini ma siweḍ tella tdukli nezmer ad 
nexdem  lmuḥal.  Ma  ifat  neddukel  ad  yaɛer  ɣef  Fransa  akken 
ad aɣ-tebḍu. Nemlal deg-s ɣer da mačči tikelt, meɛna kra din di 
sser. D imexḍa wid yeẓran di taddert acu i nettheggi.

Armi d taggara n useggas-agi n 1943 i d-sbedden ccif d unṣib i 
temnaṭ-agi arkelli. Wagi isem-is Muḥemmed Zerwali, d ameɣnas, 
d aqeddac ifazen mliḥ, netta n tmurt n Delles. Imeɣnasen arkelli 
yettekkan deg ukabar, s wid n Delles d wid n Twerga, Beɣleyya 
akked Tegzirt, d netta i d ccif fell-asen. Simmal rennun-d lɣaci 
ɣer tuddsa-agi, diɣ-netta akabar n PPA yessaɣ ugar n zik s waṭas. 
Imir  i  bdiɣ  ttembetlaleɣ-d  acḥal  i  tewɛer  taluft-agi  ideg  nger 
aḍar, faqeɣ d teɛkemt yersen ɣef tuyat-nneɣ nekkni yekkren ad 
nqazem arumi.

Armi d umbeɛd akkya i d-rriɣ s lexber belli kra nettnejmaɛ 
akken  d  aheggi  i  ṭṭrad  d  uqerḍas.  Di  tazwara  n  yiseggasen  n 
rebɛin, ḥala akabar n PPA i yuwin ɣef yimi-s awal n timmunent, 
wammag ikabaren-niḍen yellan di tallit-nni mazal-iten kan ak-
ken fkan lemkud armi d asmi uysen ula d nutni, zzin-d imir s 
abrid n timmunent. Neḥsa belli tilelli mačči n teswiɛt-nni d uma-

12

tu, neẓra ad yiɣzif umecwar, maca ur telli ara d awezɣi akken ad 
naweḍ ɣer-s imi akabar-agi yerra-tt-id gar wallen-is, d tinna kan 
i d iswi.

Mi  xedmen  tifranin-nni  n  taggara  n  yiseggasen  n  rebɛin(4), 
teqwa-tt takerḍa d ddreɛ ur nenḍiq d acu-ten. Dɣa seg yimir-n, 
akabar n PPA yuwet-itt ɣer yeffus ugar n zik.

Di  temnaṭ-agi  nneɣ,  aṭas  ur  nefriq  ara  gar  umennuɣ  s  tser-
tit  akked  leḥrara  n  menwala  mebla  ameyyez  d  ttexmam.  Diɣ-
netta ayagi yerwi tiddest n wayen akk i tuɣ yettwaxdem. Mak-
ken ḥebsen yimeẓla n teɣtest7 amasay n PPA di temnaṭ-agi nneɣ, 
rbabḍen yakk imeɣnasen, 32 yid-aneɣ, faqen-aɣ deg yiwen wass.

Gma Ɛumer i yuɣalen taggara d amasay n tfidiralit n Fransa ɣer 
FLN, ḥebsen-t ula d netta. Ur asen-d-serrḥen ara i yimeɣnasen-
agi  armi  d  asmi  i  d-semmḥen  s  usaḍuf8  n  1946.  Dɣa  d  tin  i  d 
ssebba  swayes  i  yi-iweṣṣa  gma-agi  akken  ad  rewleɣ  si  Tmurt 
n Leqbayel ɣer temdint n Lezzayer. Dinna meqqar teshel tuffra 
simi ara tɛeddi tegnit-agi n ẓẓmik.

Si Mensur, ɣer tama-s tazelmaṭ ccix El Ɣasiri, d amasay n FLN di Surya. Lwennas akked 
gma-s amenzu Ɛumer, amasay amezwaru n tfidiralit n FLN di Fransa. Di tewlaft-agi, weṣfen-d 
nutni d yinehharen n labyuwat n lminitir n ALEP. Dagi uqbel timlilit n CNRA di Lqahira.

7 Services de sécurité.
8 Loi.

13

Tawacult arkelli, tger afus aḍar deg umennuɣ asertan

Gma umi qqaren Ɛumer i yuɣalen taggara d amasay9 n tfidi-
ralit n Fransa, rran-t ɣer lḥebs acḥal n tikkal. Asmi i iger iman-is 
yakan deg umussu aɣelnaw di tlemmast n yiseggasen n rebɛin,  
ṭṭfen-t tikelt tamezwarut. Netta tuɣ-it imir-n d amasay n PPA di 
temnaṭ  n  Twerga.  Ur  n-yeqqim  ara  aṭas  tikelt-nni,  kra  n  wag-
guren  kan,  serrḥen-as-d.  Ccif-is  netta  umi  qqaren  Muḥemmed 
Zerwali  akked  waṭas  n  yimeɣnasen-niḍen,  rran-ten  daɣen  ɣer 
lḥebs n Tizi Uzzu ɣef yiwet n ssebba. Semmḥen-asen deg useg-
gas n 1946. Imir-n dɣa i yuɣal ukabar n PPA s yisem-niḍen umi 
qqaren MTLD (mouvement pour le triomphe des libertés démo-
cratiques).  Ɛumer  d  yimeddukal-is,  ttekkan  daɣen  ɣer  ukabar-
agi imi d isem kan i ibeddlen, mazal d Messali i d aselway-is. 
Yeḍḥa-d zaden deg umennuɣ ugar n zik, tzad deg-sen leḥrara n 
uɣnas. Ur ilaq ara ad nettu belli di tegnit-agi dɣa, Fransa tserreḥ 
cwiṭ i ufus-is imi teǧǧa agdud azzayri ad yettakka di tefrani imi 
nutni ḥesben-t am wakken ur yuwiḍ ara d agdud. Mi yebda akken 
umussu aɣelnaw n tsertit la yettaɣ amḍiq-is ula d netta, segmi 
ruḥen d asfel 45000 d aterras di 08 mayyu 1945 di Ṣeṭṭif, Galma 
d Xerraṭa, isem n gma yebda yettali-d, yuɣal meḥsub yettwas-
sen akk ɣer medden. Ɣef wayagi dɣa i t-id-sbedden ad d-yeddu 
di  tefranin  ideg  i  tt-yuwi  d  anesɣamu  n  tɣiwant10  n  Beɣleyya 
deg umuɣ11 n MTLD. Di taggara n useggas n 1947,  tedda-tt-
id daɣen fell-as teɣdemt12. Uwin-d ttriḥ swayes i s-kecmen ɣer 
uxxam di Twerga. Beḥten-t akken ilaq, d aẓmay i t-ẓmin akken 
ad d-yenser s wawal swayes ara s-tt-id-jaben, meɛna ulac ula d 
kra n ttbut fell-as. Serrḥen-as imir, acukan tezga teḍfer-it tiṭ s kra 
n wanda iruḥ, cwikan di zzher-is imi yezga yettansar-asen ula 

9 Résponsable.
10  Conseiller municipale
11 liste
12 La justice

14

anda akken teẓmek fell-as. Akken akken armi d aseggas n 1949, 
ɣlin-d fell-as udem allen, ur yelli i yezmer ad t-yeffer. Ṭṭfen-t s 
tmitrayat MAT 44. Icureɛ di Tizi Uzzu, ḥekmen-as s sin isegga-
sen n lḥebs d 20.000 n anciens francs n leɣrama(5). Leɣrama-agi 
tusa-d  d  taɛkemt  meqqren  ɣef  yiɛeggalen  n  tawcult  ɣas  akken 
beggsen ad t-id-suffɣen. Ɣas akken qessiḥ wamek i as-ḥekmen, 
Ɛumer yugi ad yerẓ ccreɛ imi yugad d zzyada ara izad fell-as. 
Tikkin-nni  i  yettekka  ɣer  tuddsa  n  OS(6)  tḥettem-it  ad  iḥezzeb 
acku taɣdemt urumi ur tettqili ara s kra n win ara yesɛun ɣas am-
mer d inziz n wassaɣ gar-as d tuddsa-agi. Akken ibɣu yili, seyfeɣ 
fell-as armi t-qenɛeɣ ad yerẓ ccreɛ, meɛna armi i as-ḍemneɣ s 
lǧar-iw  Ɛli  Derwic,  d  axeddam  di  lluzin  n  txeyyaṭ  i  ixeddmen 
tiluba i ttlusen jjujat. Yenna-yi-d Ɛli-agi belli ad as-d-ijbed lxiḍ 
ɣer walbaɛḍ n jjujat, ma yella yerẓa ccreɛ Ɛumer yezmer akkya 
ad as-d-serrḥen. Yelfa-d ur ḍlimeɣ ara imi s tedrimt ilaqen ma 
nefka-tt ɣef wakken nemsefham, ad as-d-sneɣsen xerttum azgen 
di leḥkem. Umbeɛd yenna-yi-d Ɛli Derwic belli iwala yiwen n 
jjuj i as-d-yennan belli nezmer ad nettkel fell-as ad aɣ-iɛiwen s 
wayen i yezmer. Dɣa akken i teḍra, nekkni nefka tadrimt ilaqen, 
ma d ccreɛ yeffeɣ am wakken i nemsefham d jjuj-nni tikelt ta-
mezwarut. Sneɣsen-as-d s uzgen di leḥkem n tikelt-a. Ula d baba 
ur t-yezgil ara lḥebs. Cwikan yefka-d Rebbi yiwen umi qqaren 
Ayt  Ɛli,  d  gma-s  n  lbacaɣa,  yessuter-as-d  250  alef  n  anciens 
francs akken ad t-id-yessuffeɣ si lḥebs. Wali ihi tura acḥal tewɛer 
teɣdemt n urumi mara d-yeɣli uzzayri gar yifassen-is. Deg useg-
gas n 1945, lbacaɣa-agi dɣa, iqal-it Rebbi si lmut. D Muḥemmed 
Saɛid Meɛzuzi i as-d-yesbedden tarbaɛt ideg yettakka Ḥeddad. 
Netta yuɣ lḥal yekka-d si Bgayet, akken kan i iruḥ ad d-yekcem 
ɣer Tegzirt, qqersen-d fell-as s rrṣaṣ, ur t-ḥuzan ara di zzher-is.
Segmi tefra d tasawent, mi yesla lbacaɣa-agi belli nɣan gma-s, 
yerfed lqecc-is yerwel ɣer Fransa. Meɛzuzi, ṭṭfen-t si tyita-nni, 
ḥekmen-as tazwara s tmenɣiwt, yuɣal beddlen leḥkem ad ikem-
mel yakk tudert-is di lḥebs. Ur d-yeffiɣ ara si lḥebs armi d asmi 
tefra, yekkan sbeɛṭac iseggasen dinna. Gar cwiṭ d waṭas, aṭas n 
yimjuhad-niḍen i yesɛeddan lḥebs deg yiseggasen n rebɛin.

15

Muḥemmed Zerwali, amasay n PPA di temnaṭ n Delles (1945

Ɛmer Ḥeddad netta d tmeṭṭut-is tamaṣrit akked sin warraw-is.
Tawlfat-agi xedmen-tt di Maṣer deg useggas n 1958. Ḥekmen-as s tmenɣiwt di 
leɣyab-is deg useggas n 1947

16

17

Deg ukabar n PPA, imḍebbren, nnan, uɣalen rran:
ma d imeɣnasen, baten kan qqimen.

Akabar-nneɣ  ur  yefcil  ara  akken  ibɣu  yili  lḥal.  Limer  tufiḍ 
daya kan, nuɣal neṭṭurrec ugar n zik, yuɣal ukabar yessaɣ yakk 
di rebɛa tɣemmar n tmurt. Di yal tamnaṭ, ẓran yakk belli d net-
ta  i  d  amezwaru  i  yuwin  awal  n  timmunent deg  yimi-s. Yuɣal 
ulac  wi  yesɛan  ayen  yesɛa  n  yimeɣnasen.  D  netta  kan  weḥd-s 
i  yettnaḍaḥen  ɣef  timmunent.  Di  tegnit-agi  dɣa  i  aɣ-d-yejmeɛ 
umasay  n  temnaṭ-nneɣ  Muḥemmed  Zerwali.  Yuwi-d  yid-s 
ssenǧaq  yunan  s  wadal,  amellal  d  uzeggaɣ,  d  tin  i  d  tikelt  ta-
mezwarut  i  t-walaɣ.  Tamsalt  i  nesqerdec  tikelt-nni  mačči  am 
tiyiḍ,  tagi  d  awal  ɣef  tnekra  ɣer  yiɣil,  d  leslaḥ  ara  tt-ileɛben: 
“ilaq  ad  d-nessenḍeq  lbaruḍ  yerna  ad  d-nesken  i  umnekcam 
arumi belli ɣur-neɣ tazmert akken ad nɛeddi ɣer tlufa yugaren 
tid iɛeddan”. Nefra-tt ɣef wass n 23 di Mayyu ara tt-nesker, yal 
ameɣnas acu d-tuwi fell-as ad t-yexdem. Uqbel ad tt-nesterḍeq 
ilaq ad d-nejmeɛ yakk tansiwin n yikulunen n Twerga, Beɣelyya, 
Sidi Dawed, Delles akked wid yakk n tudrin i d-yezzin.

Yendeh imir-n ccɣel, yal yiwen deg yimeɣnasen, ilaq ad d-
yerr taḥjurt, ad yexdem ayen i d-tuwi fell-as. Aṭas n yimeḍqan i 
neqsed ad tt-nesterḍeq deg-sen, acukan akken ad nessiweḍ ɣer 
yiswi,  laqen-aɣ  leslaḥ.  D  aɛtur  ameqran  imi  leslaḥ  uɣalen  am 
tsegnit daxel n walim. Tifrat-is, ɣas ixus leslaḥ, ad t-id-neɣrem 
s  wayen  i  t-icuban.  Akken  tebɣu  tewɛer  teswiɛt,  aḥezzem 
d-ḥezzmen  yimeɣnasen  d  afud  s  yiman-is  di  tegnatin  yecban 
tigi.  Ihi  yeggra-d  kan  ad  nessexdem  ayen  umi  neqqar  “cock-
tail Molotove” akken ad nesfeɛfeɛ ikulunen. Meɛna daɣen ansi 
ara d-nḍebber liṣunṣ swayes ara nesseddu “lbumbat-agi”? Yella 
yiwen urgaz lɛali, qqaren-as Benbrahim, yekra lfirma ɣef uku-
lun di Sidi Budawed, yassaweḍ iḍebber-aɣ-d annect akken iɣef 

18

ur nebni n liṣunṣ. Yuwi-d ɛecrin n litrat, d ayen ara d-iqudden 
akken ad nɛeddi ɣer tyita. D nekk i sbedden ad d-xedmeɣ “lbum-
bat-agi” s teqraɛtin n ddjaj i d-uwin yimeɣnasen seg yixxamen-
nsen. Tura yal taɣawsa tuwjed, nettraǧu kan ad aɣ-d-fken ttriḥ 
ad nɛeddi ɣer tyita, limer d lebɣi nemsefham ɣef ttnaṣfa n yiḍ. 
Ruḥ akken, armi deqqal yusa-d wayen iɣef ur nebni, yili mazal 
kan kra n sswayeɛ i tegnit n tidet, umṛen-aɣ-d ad nerr aḍar am 
wakken kra ur yeḍri. Yuwet ujenwi di tɛebbaḍ-nneɣ mi d-nnan 
akken.  Ur  aɣ-yeɛǧib  ara  lḥal  maca  terra  tmara  ad  naɣ  awal  i 
ccifan-nneɣ.  Di Burǧ Mnayel, Bellewnis(7) yuwet azrem s aqqer-
ruy, yessefsed abrid n tmacint. Tirebbaɛ umi yettuɣal s lmendad 
Zerwali, sekkren-tt di Beɣleyya, nnan-d tella din lmuta. Lbacaɣa 
Ayt Ɛli qrib uwin lleqḍ-is wid i as-d-sbedden deg ubrid. Yettekka 
di  taluft-agi  win  i  d-yesɛeddan  akk  aṭas  n  lḥebs  ɣef  tsertit  di 
Lezzayer, wagi d Muḥemmed Saɛid Meɛzuzi. Yettwaḥbes armi 
d asmi tefra di 1962.

Ɛellel Benbrahim, yella ula d netta gar trebbaɛ-agi. Yemmut 
d  amjahed  deg  1945. Aṭas  yid-neɣ  i  neɛreḍ  ad  as-nefk  tiɣrit  i 
umnekcam arumi ɣer wanda ara s-ifaq. Ini kan, tiririt-agi i rran 
deg wawal, tessefcel-aɣ, wammag nekker ad tt-nefru d uɛdaw. 
Ɛmer Ḥeddad, Ɛli Ḥeddad, Rabeḥ Uḥeǧǧaǧ, Buceɛcuwa, Sebbiḥi 
Ḥmed akked waṭas niḍen iɣef ur cfiɣ ara, llan d imjuhad i yettek-
kan di tedyant-agi. Bdan imir alqaḍ deg yimeɣnasen (ẓer lkaɣeḍ 
yellan deg usebtar 141/142). D tirebbaɛ kan akken i ten-ḥebbsen 
yirumyen. Zerwali, amasay n temnaṭ-nneɣ, beggsen-d ad t-ṭṭfen 
ass-nni dɣa ideg niqal ad nruḥ ɣer temdint n Lezzayer. Teqqim-d 
kan yiwet n tifrat, ur ilaq ara akk ad qqimeɣ anda ara mmeẓreɣ, 
ma ulac ad d-ɣliɣ gar yifassen n yimsulta. Ad ḥeggzeɣ iman-iw 
ɣer  wanda  yeffer  lḥal  simi  ara  d-afeɣ  tifrat-niḍen.  Ɛerqent-iyi 
amek ara xedmeɣ. Ḥala yiwen ṛṛay i yi-d-ibanen imi ɛerḍeɣ ad 
d-waliɣ amḍiq  iwulmen, ulac.   Yeggra-yi-d kan  ad  rewleɣ  ɣer 
teẓgi ad ffreɣ din simi ara tethedden teswiɛt. Rewleɣ ɣer teẓgi 
ɣas  akken  ur  iban  ara  ma  ttnadin  fell-i  d  tidet  neɣ  ala. Azal  n 
tlata wagguren d nekk d tiẓgi kan i d akantu-w, igenni d sseqf-iw, 
akal d usu-w. Tagnit-agi qerriḥet mačči d kra, mazal-itt amzun d 
ass-agi, ur yi-teffiɣ ara di lbal-iw. Ɣas akud yesettuy-itent nekk 
ggumaɣ ad ttuɣ. Mazal kra n tugniwin deg wallaɣ-iw seg wak-

19

ken tagnit-agi tuɣ amḍiq meqqren di tudert-iw. Mara d-ttmektiɣ 
tallit-agi, ttuɣalen-d yakk wudmawen-nni i ssneɣ, wid akken i 
wer cukkeɣ ara ad ten-ttuɣ limer wissen amek. Kfiɣ amdawlet di 
teẓgi makken sliɣ belli ur ttnadin ara fell-i. Anebdu n useggas n 
1946, d tagnit ideg tbeddel tudert-iw n umeɣnas. Di leɛmer-iw 
ḥala sseɛṭac iseggasen mi uwḍeɣ Lezzayer tamanaɣt. Tudert-iw 
yuɣalen gar zznad d nnican di Twerga, dayen, ala ayen iɛeddan.

20

Ɛmer Ayt Ḥemmuda, d ameɣnas n 
OS i nɣan di taluft-nni umi semman 
ass-a “ crise berbériste”

Bennay Weɛli, d ameɣnas n OS, aṭas i 
nudan fell-as ssrabes n teɣlest n umnek-
cam. Nɣan-t di taluft-nni umi semman 
ass-a “crise berbériste du PPA.”

Saɛid Meḥbubi, d amjahed n 1945. Yella yakan d agensas n GPRA di Rum uqbel 
ad t-id-beddlen s Ṭeyyeb Buleḥruf. Yella daɣen d agensas n GPRA di Madrid. 
Umbeɛd timmunent, yedda d wid yessexdam Benbella

21

Imeɣnasen, yedda-tt deffir-sen urumi:
tuffra, di temdint n Lezzayer. 

Mi  uwḍeɣ  ɣer  temdint  n  Lezzayer,  ur  d-rriɣ  ara  di  lbal-iw 
maḍi belli ad tbeddel tudert-iw tikli. D yiwen si twacult-iw umi 
qqaren Budawed  Mḥemmed  i iqamen yis-i mi  uwḍeɣ  ɣer  din. 
Yuɣal umbeɛd nekseb nekk yid-s lqahwa dinna. Iɛwen-aɣ baba 
mi tt-nexdem. Amḍiq anda nexdem lqahwa-agi yeḍḥa-d swaswa 
anda ttilin yakk wid yettnaḍaḥen mgal arumi. Amḍiq-agi isem-
is Taqṣebt. Dagi i sterḍqen acḥal d lbumbat, dagi daɣen i xed-
men asunded13 n tmanya wussan. Diɣ-netta yuɣal yettwassen s 
umennuɣ d wayen akk yerzan leqdic mgal arumi. Simi uwḍeḥ 
ɣer  din,  nnan-iyi-d  belli  imjuhad  yakk  i  d-iruḥen  si  Tmurt  n 
Leqbayel  ɣer  din  i  n-rran  akken  ad  ffren.  Ttɛeddin-n  ɣer  lqa-
hwa-nni nneɣ mebla ma sbegnen-d iman-nsen mliḥ. Yella Ḥusin 
Ayt Ḥmed, Ɛmer Ḥeddad akked Rabeḥ Uḥeǧǧaǧ d wiyaḍ-niḍen. 
Rewlen-n ɣer din acku d lḥuma n yinselmen kan meḥsub, iru-
myen, ur sɣarayen ara iqerray-nsen ad n-ruḥen ɣer din. D amḍiq 
n  leɛnaya,  ula  d  Ɛmer  Uɛemran  d  Krim  Belqasem  ttɛeddin-n 
syin. Lqahwa-nneɣ yerra-tt zzman d amḍiq n uɣnas. Ɛemmi-nni 
ukkud cerkeɣ, ur as-yeɛǧib ara lḥal mi yettwali akken yal ṣṣifa 
tettezzi  din.  Segmi  yugad  ansi  d-hetfen  yirumyen  ɣer  lqahwa, 
yuɣal s kra n wayen akk iḍerrun dinna, yessawaḍ-it i baba. Seg 
wid yakk i n-yettasen ɣer din d imeɣnasen, yella Bennay Weɛli, 
Ɛmer Weld Ḥemmuda akked Ɛumer Useddiq. Nekkni nuɣ tan-
numi nettqessir dinna. Yiwet n tikelt Bennay Weɛli-agi dɣa, yen-
na-yi-d belli yella yiwen umeɣnas n PPA, ɣur-s lqahwa di Bab 
Lwad, yettnadi acrik, iwelleh-iyi ad xedmeɣ yid-s imi nekk yuɣ 
lḥal  ur  ttemsefhameɣ  ara  d  ɛemmi-nni. Yeḍḥa-d  akken  kan  tt-
bɣiɣ. Tikti-agi, yella deg-s udrim aṭas, acukan nekk ḥeṣeleɣ imi 
drus n yidrimen i sɛiɣ. Isellek-iyi Bennay Weɛli imi yezwer-iyi-

13  Grève.

22

d idrimen sawyes ara kecmeɣ d acrik. Wehmeɣ di lecɣal amek 
i d-ddan di twenza-w. Lbabur-nni n tlelli i d-rekbeɣ di Twerga, 
ires-d swaswa anda akken ilaq. Lqahwa-nni, yeḍḥa-d isem-is “ 
café de liberté”, ad twehmeḍ! Wis kan akka i d-yelfa lḥal neɣ di 
twenza-w i yura wakka?  Ur sawḍeɣ ara ad d-rreɣ ɣef usteqsi-agi 
ɣas  ma  abrid-iw  iban-d  yenjer.  Bdiɣ  imir  tudert-niḍen,  meɛna 
ɣas ini-d yiwen-is nettat d tin iɛeddan. Imeɣnasen-nni yakk n zik, 
ttruḥun-n daɣen ɣer din, nettqessir ɣef tmurt sani tetteddu. Ayen 
yeḍran di 08 mayyu 1945, uwin-t akk lɣaci d awal, maca ẓẓmik 
akked teɣrit uɣur d-ibegges urumi, ḥettmen ɣef yimeɣnasen ak-
ken ad mmeslayen kan di sser. Seg wayen akk yeḍran di Ṣeṭṭif, 
Galma akked Xerraṭa, iban-d ugar n zik ubrid ara neḍfer akken 
ad  nessuffeɣ  aɛdaw  si  tmurt.  Bab  Lwad,  d  lḥuma  n  yimeɣban 
kan. Diɣ-netta lɣaci yakk ikcem-iten waḍu n leḥrara ɣef tmurt. 
Dinna neṣṣer ɣef tiṭ n uɛdaw ɣas akken zgan ttɛeddin-n yimsulta. 
Yiwen wass nekk d Ayt Ḥmed, Ɛmer Ḥeddad akked Lwergiwi 
nella,  nezzi-d  i  ṭṭabla.  Imir  kan  dɣa  ha-t-a  yuweḍ-d  Ǧemmaɛ 
Rezqi, d netta dɣa i n-yeskecmen akabar n PPA ɣer Taddert-iw, 
yenna-aɣ-d  ɣurwat  ɛasset  iman-nwen  acku  ur  ttɛeṭṭilen  ara  ad 
d-awḍen yimsulta. Imir kan dɣa, terra-aɣ tmara ad d-naf ttawil. 
Ayt Ḥmed, i ssneɣ uqbel timlilit di tuddsa n OS, Ɛumer Useddiq 
d  yiwen  niḍen  iɣef  ur  cfiɣ  ara  mliḥ  ma  yella  d  Lɛimec  neɣ  d 
Sadeq Ḥeǧres, gren iman-nsen daxel n yiwet n tbettit tameqrant 
n sskeṛ. Ma d wiyaḍ ɛekfen iman-nsen deg yiwet n tezribt yellan 
gar lqahwa d uxxam-niḍen.

Iḥun  rebbi,  makken  kan  n-uwḍen  yimsulta,  ur  n-ufin  wara, 
ḥala ijeqduren yersen ɣef ṭṭabla i yellan. “ anwi-ten wigi yakk 
yeččan yid-k?”. Asteqsi-agi yerwi-yi, meɛna leɛqel-iw mazal-it 
cṭuḥ ɣur-i ɣas akken tcarrew tfekka-w yakk si tugdi, rriɣ-asen-d 
: “ d ixeddamen n lqahwa”. Ulac acu i d-ufan d ttbut ɣef kra neɣ 
kra, maca cummen-tt. Anadi, nudan, meɛna ur teqqim ara kan 
din taluft imi ula d tikelt-a ẓgen-iyi-tt ɣer lqaɛa. Lekwaɣeḍ n lqa-
hwa, rsen ɣef baba-s n Muḥemmeḍ lebǧawi, ceggɛen-as-d iruḥ 
ɣer  lkumisarya. Yečča  times.  Ma  yella  d  acrik-iw  Muḥemmed 
Buwasem, icar-as belli ad tt-id-nečč di berra. Lqahwa-nni umi 

23

semman  “café  de  liberté”  ad  as-kksen  “tilelli-s”.  Nerna  akken 
xemseṭṭac n wussan, ɣelqen-aɣ-tt. Ḥettmen-aɣ daɣen ad d-nena-
di ttawil-niḍen i yiqerray-nneɣ. Baba, yuɣ lḥal yerwi-as ɛemmi-
nni allaɣ-is s tmucuha-s, yerfa armi dayen kan, yugi ad tt-yeq-
bel wallaɣ-is belli ad ḥeṣleɣ deg walbaɛḍ n tedyanin timaɛurin 
ideg ara yi-yečč lḥebs. Yusa-n ɣer Lezzayer, yessared-iyi tarda 
ucettiḍ, yenna-yi-d err-d idrimen i k-d-fkiɣ akken ad taɣeḍ lqa-
hwa. Ufiɣ-d iman-iw ɣer sdat rɣant, ɣer deffir zzant. Ɣas akken 
yeɛreḍ amek ara yi-yerr ɣer tmurt, nekk ugiɣ, nniɣ-as ad qqimeɣ 
di Lezzayer yerna ala xemsa alaf n anciens francs i yellan di lǧib-
iw. D acu ara d-quddent tigi i nekk wer nesɛi la axxam la axed-
dim. Urǧin d-yuwit di lbal-iw ad teḍru yid-i teqsiṭ am ta. Maca, 
d tagi i d tidet, bɣiɣ neɣ ugiɣ, tuwi-d kan ad sfezwiɣ akken ad 
selkeɣ aqerruy-iw. Imir truḥ-d yiwet n tikti-niḍen deg wallaɣ-iw, 
ad ruḥeɣ ad zegreɣ lebḥer, ad berzeɣ ɣef lmektub-iw di tmurt-
niḍen. Tikti-agi  teqqaz  deg  wallaɣ-iw  trennu  seg  wakken  ṛẓen 
yifadden-iw  deg  wayen  akken  i  yi-iḍran.  Bɣiɣ  ad  wexxreɣ  si 
tmurt-iw ɣer wanda tella talwit ideg zemreɣ ad xedmeɣ laẓ-iw, 
wammag di temdint n Lezzayer, ur thennaɣ ara. Di teswiɛt-nni, 
friɣ-tt  d  ṛṛay-iw  belli  ad  ruḥeɣ,  dayen.  Ula  d  abeyyi  n  lbabur, 
heggaɣ-t-id, ad rreɣ ɣer Marṣay. Nniɣ-as imir ilaq ad d-ḥewseɣ 
tikelt  taneggarut  dinna  di  temdint  n  Lezzayer.  Tteḥwisa-agi 
taneggarut  uqbel  ad  beddleɣ  tamurt,  tusa-d  bninet  ugar  n  zik. 
Armi  deqqal,  lmektub-iw  daɣen  yenna-d  ala.  Mi  yi-tuɣ  akken 
d  aḥewwas  la  ttcummuɣ  abeḥri  n  temdint,  yefka-d  Rebbi  deg 
ubrid-iw Arezqi Ugawa, d ameddakel-iw dinna di Teqsebt, netta 
yesnuzuy ayefki. Ibedd-d sdat-i la yettezmumug, meɛna akken 
kan i as-d-nniɣ ad ruḥeɣ, yerra-yi-tt akken niḍen. Iḥettem-iyi ad 
as-fkeɣ  abeyyi-nni  s  afus-is.  Kra  meyzeɣ  ad  t-xedmeɣ  yuwi-t 
wasif. Ameddakel-nni  inu  i  ttɛuzzuɣ  aṭas,  iḍebber  fell-i  mebla 
akukru  amzun  d  mmi-s,  yessexreb-iyi  yakk  leḥsab-iw.  Ayen 
akken akk i rriɣ di rrḥil-agi, yessafeg-it deg wallaɣ-iw. Akken 
ibɣu  yili,  yekkes-iyi  si  tama  yefka-yi-d  si  tayeḍ.  Yenna-yi-d 
belli yella yiwen umeṛṛuki umi qqaren Ḥemmu Ben Ḥemmu, d 
akewwac lɛali, yebɣa ad yeldi lkuca, meɛna yettnadi win ukkud 

24

ara yecrek, dɣa yenna-yi-d i nekk. Ihḍer-as Urezqi i baba akken 
ad iyi-d-iɛiwen. Ɣas akken ikukra tazwara, yuɣal umbeɛd yef-
ka-d taqbelt, maca yerna-yi-d tafada deffir waya; ad aɣeɣ awal-
is neɣ ad yejmeɛ idrimen-is. Mi n-yusa ɣer dinna, yerra-n ɣer 
Urezqi, yensa ɣur-s. Ass-nni i d-yefka tafad-ines ɣef ureṭṭal-agi 
n yidrimen: “ Ad yexdem kan, ma ulac, ad as-kkseɣ idrimen-iw” 
i as-yenna i Urezqi i yellan d wis tlata n lxir gar-aneɣ. Di taggara 
n  yiseggasen  n  rebɛin  dɣa  i  greɣ  iman-iw  di  ssuq-agi  n  lkuca 
mebla ma ẓriɣ sani ara yi-yawi. Arezqi Ugawa, icar-as belli d 
ssuq n rrbeḥ. Netta d ṭṭaǧer, yettfaq uqbel i temsal. Yelfa-d ɣur-s 
lḥeq imi ɣer taggara ufiɣ-d aṭas n udrim i d-tessekcam lkuca-agi. 
Kra n wagguren kan i xedmeɣ rriɣ ṭṭlaba-w, rniɣ uwiɣ-d sin wat-
maten-iw ad ɣren dinna. Yella Lwennas i yuɣalen d anehhar n 
labyu n ṭṭrad di tegrawla-nni, akked Ɛli. Baba d yemma ruḥen-n 
akken cwiṭ n lweqt ɣer uxxam-nni i kriɣ. Baba, ur yeṣbir ara ɣef 
tmurt, ɣer taggara yuɣal armi d din. Ɛerḍeɣ amek ara t-qenɛeɣ ad 
yeqqim, ulac, yugi. Ihi, taggara-agi n yiseggasen n rebɛin mačči 
am teswiɛin-niḍen. Fransa, tebges-d ɣer teɣrit d ddreɛ, tessex-
dem yakk ttawilat akken ad terr xemsa ɣef yimi n yizzayriyen 
acku  bdan  ttendekwin-d,  ladɣa  deg  tefranin-nni  ideg  tt-teqwa 
takerḍa si tazwara armi d taggara. Taswiɛt-agi daɣen temgarad 
ɣef tiyaḍ s lecɣal i txeddem tuddsa n OS i yesɛan amḍiq n uheggi 
i umennuɣ di tama n Warsennis. Mi tt-id-tseqqef taluft-nni  umi 
qqaren “crise berbériste”(8), yuɣal yexleḍ bexlaluḍ deg umussu 
aɣelnaw, yeqwa-tt umennuɣ gar wa akked wihin, armi d 1953 
tuweḍ  ɣer  lḥedd-is,  tegla  s  ukabar  n  PPA-MTLD,  d  annect-a 
i  aɣ-yuwin  ɣer  ṭṭrad  n  1954.  Tallit-agi  iɣef  d-ttmeslayeɣ  tella 
meḥsub d usu i tnekra mgal aɛdaw. Ur neẓri ara s tidet amek ara 
tekker neɣ acu ara yilin meɛna ncumm-itt belli ad tili lḥaǧa ara 
d-tarew taluft-a. Segmi i as-faqen i tuddsa n OS, yesḥuḍel cwiṭ 
ubrid ɣer tegrawla, maca nekkni nettuqenneɛ belli deg wass ɣer 
wayeḍ kan ad yendeh uqerḍas.

25

Ḥusin Ayt Ḥmed, yella d amasay wis sin di tuddsa n OS segmi yemmut Muḥemmed 
Belwezdad. D netta i ixedmen awfus n usluɣmu n lminitir (manuel d’entrainement 
militaire) i ssexdamen di tuddsa n OS.

26

27

Isurifen imezwura di tuddsa n OS

Tamurt n Lezzayer, injer-as-d ubrid ɣer ṭṭrad ɣas akken ika-
baren n tesrtit di teswiɛt-nni mazal smaẓyen cwiṭ ɣef taluft-agi. 
Yekker herwel, aṭas n yimeɣnasen n OS i ṭṭfen. Wissen anwa i 
ikecmen taqaɛet ɣer gar yimḍebbren, yebda la yesnuz deg-sen. 
Bennay Weɛli, ṭṭfen-t di Wehran akken kan yekker ad yerkeb ɣer 
Fransa. Tiyita-agi, tḥus-as mliḥ tuddsa n OS. Niqal nebɣa ad t-
id-nesserwel si lḥebs makken i t-id-kksen si Burǧ Mnayel akken 
ad  t-awin  ɣer  Lezzayer.  Iceggeɛ-iyi-d  Ḥusin  Ayt  Ḥmed  Ɛmer 
Ḥeddad iwakken ad d-heggiɣ tarbaɛt ara yuwten taɣlemt14-agi n 
lɛesker deg umḍiq umi qqaren Lexmis. Mi d-nuwi leslaḥ ilaqen, 
nhegga  iman-nneɣ  imir  akken  ad  d-nesserwel  Bennay  Weɛli. 
Iɛawen-aɣ yiwen umi qqaren Si Mesṭafa, fell-as i semman yiwet 
n temdint tura di tama n Burǧ Mnayel. Neṭṭef amkan deg yiwen 
yiɣzer,  nettraǧu  ad  aɣ-d-yessuɣel  yiwen  seg  yiɛeggalen  n  OS 
akken ad nuwet. Nurǧa armi uwḍent tmanya urebɛin n sswayeɛ 
dɣa  ha-t-a  yusa-d  Urezqi  Ǧemmaɛ,  yenna-aɣ-d  belli  Bennay 
Weɛli uwin-t ɣer Lezzayer, dayen. Yettusemma tiyita-nni tebṭel. 
Nemfaraq akkenni am wid ur nexdim ara ayen i d-tuwi fell-asen 
ad  t-xedmen.  Kra  n  yiseggasen  umbeɛd  sliɣ  ziɣ  ula  d  Ɛumer-
nneɣ yettekka di taluft-agi. Nekk d tarbaɛt-iw neṭṭef idis yellan 
gar Burǧ Mnayel d Lezzayer. Ma d netta deg yidis-niḍen yellan 
gar Burǧ Mnayel d Tizi Uzzu. Diɣ-netta segmi sliɣ akka, fehmeɣ 
belli  di  tuddsa-agi,  tella  ssereyya  tameqrant.  Ɣas  akken  ur 
nexdim wara tikelt-a, neẓra belli seg wass ɣer wayeḍ kan ad tek-
ker. Deg useggas-agi kan daɣen, sbedden-iy-d di terbaɛt-niḍen. 
Tikelt-a nesleɣma mliḥ akken ad newjed i umennuɣ. Di Ziral-
da i nettheggi iman-nneɣ. Iwakken ur aɣ-d-ttarran ara tamawt, 
nelɛeb-itt d iskutiyen. Nexdem akka iwakken ad nkellex aɛdaw, 
diɣ-netta tečča, ulac wi ifaqen. Amasay n tsilult, win umi qqaren 
Betṛuni Ɛemmur, n Twerga ula d netta, yusa-d ɣur-i deg wass n 
14  Convoi

28

ssebt ɣer lqahwa anda xeddmeɣ akken ad iyi-d-yefk ttiɛad i wass 
n letnayen sdat uxxam n lḥukuma tamatut n temdint n Lezzayer. 
Yerna yenna-yi-d as-d mebla leslaḥ wala lekwaɣeḍ d yidrimen. 
Lamer-agi yessewham ɣas ulamma tuwi-d fell-i ad aɣeɣ awal. 
Akken  ibɣu  yili  lḥal,  nekk  ḥezbeɣ  i  urwiḥ-iw.  Nniɣ-as  i  Ɛmer 
Ḥeddad ad iyi-d-yefk leslaḥ yellan ɣur-s, yerna-yi-d daɣen acar-
jur.  Nemlal-d  swaswa  di  lawan  ideg  nemyefka  ttiɛad,  ufiɣ-d 
Ɛemmur Betṛuni yettarǧu-yi dinna. “ tuddsa n OS ixdeɛ-itt uka-
bar  n  MTLD,  kečč  fernen-k-id  yimḍebbren  akken  ad  d-takreḍ 
idrimen  yellan  deg  usenduq  dinna  deg  uxxam  n  ukabar.  Llan 
wid yettekkan  yid-neɣ, d  nutni  ara k-yeǧǧen abrid  ad  tɛeddiḍ, 
ma yella kra izaden fell-ak daɣen d nutni ara k-yesmenɛen.” I 
yi-d-yenna. Yefka-yi-d leslaḥ imir. Imi nekk seg wid ur nettak 
ara laman, dliɣ i ucarjur, ufiɣ-t d ilem. Argaz-agi yuzen-iyi qsada 
ɣer lmut. Cwikan ddiɣ d yiman-iw, wammag taqsiṭ-agi ad teglu 
yis-i. Seg wannect-n n wurfan, ffɣeɣ fell-as, ulac acu ur as-nniɣ 
ara. Ilaq ad tesɛuḍ lkuraj iwakken tt-txedmeḍ txazabit-agi, yerna 
muqel kan acu n txazabit!

29

Tuddsa n OS d aɣerbaz n ṭṭrad

Tuddsa  n  OS  tenjer-d  abrid.  Akken  akken  armi  telḥeq  ɣer 
ukabar n FLN i yessawḍen amennuɣ ɣer wanda ilaq. Tuddsa-agi 
i d-smektaɣ akka, tennulfa-d deg useggas n 1947, tuget n wid 
iqeddcen  deg-s,  nuwi-ten-id  seg  wid  yellan  d  iskutiyen  izzay-
riyen.  D  Muḥemmed  Belwezdad  i  d  aselway-ines  amezwaru. 
Nessexdem iskutiyen-agi acku d ttawil igerrez iwakken ur ttfa-
qen ara yirumyen, ɛeddi ɣef yiman-ik anda llan yimsulta, nutni 
ɣer-sen d iskutiyen, d aya kan. Akka i d-yuwi lḥal ad tili akken 
ad nkellex aɛdaw. Tečča mliḥ lɛefsa-agi. Cfiɣ ar tura ɣef kra n 
yismawen n yiskutiyen i d-ikecmen ɣer tuddsa-agi n OS, yerna 
xedmen axeddim igerrez. Nekk s yiman-iw lliɣ gar-asen, zeɛma 
xeddmeɣ d anehhar si tmurt ɣer tayeḍ. Nettawi nettarra am wak-
ken acemma ur yeḍri.

Tuddsa-agi  n  yiskutiyen  inselmen,  nessexdem-itt  di  tudd-
sa  n  OS  iwakken  ad  neṣṣer  iman-nneɣ  imi  yuɣ  lḥal  nettheggi 
i  umennuɣ  mgal  arumi.  Iɛeggalen  n  OS  qeddcen  di  ssereyya 
tameqrant mebla ma mmeẓren yerna kra n wayen ara xedmen, 
ssebganen-d deg-s tiḥerci-nsen. Llan wid yettagaden cwiṭ maca 
daɣen  tugdi-agi  yessefk  ad  tili  imi  di  taggara  n  yiseggasen  n 
rebɛin ulac anda ur ɛussen ara izzayriyen. Timenɣiwt-nni i nɣan 
acḥal  di  08  mayyu  1945,  tesduqqes-d  yakk  izzayriyen,  rnu-as 
tifranin-nni i d-yernan umbeɛd, uɣalen dduklen yakk medden di 
yal tiɣmert n tmurt ɣas ttilin akka wid irewwin tiddest sya ɣer da, 
maca ur uwin ur rrin. Ma yella d nekk, ɣer tuddsa n OS i lemdeɣ 
amek ara xedmeɣ ṭṭrad. Dinna i ssneɣ Musa, d Ayt Ḥmed i yi-
semlalen yid-s. Ssneɣ daɣen Reggini, d yiwen umasay ameqran. 
Yella daɣen Betṛuni Ɛemmur, d ssirjan zik di lɛesker n Fransa, 
yennuɣ ṭṭrad n Landucin(9).

30

Nekkni  nella  nqeddec  am  tzizwa  di  tuddsa  n  OS  akken  ad 
nheggi  ayen  ilaqen  i  ṭṭrad.  Ula  d  timerna  aṭas  i  d-yernan  ɣer 
tuddsa-agi.  Ur  nuḥtam  ara  armi  i  aɣ-terwi  tiddest  taluft-nni  n 
Tbessa. Tuddsa-gi, tettwet ɣer yixef-is. Ikcem-itt-id yiwen umi 
qqaren Ǧilali Belḥaǧ i yettwassnen umbeɛd s yisem n “Kabus” 
di  lwilaya  IV.  Di  lwilya-agi  i  d-yexdem  lɛesker  n  yiḥerkiyen 
akken  ad  nnaɣen  mgal  lɛesker  n ALN.  Tuddsa-nni  n  OS  truḥ 
am waman n udfel. Llan kra seg yimeɣnasen yettwaṭṭfen, rkan 
yiḍarren-nsen di lḥebs. Kra niḍen akka am Ayt Ḥmed d Xiḍer, 
rewlen ɣer Maser. Iɛeggalen igejdanen ur sswaḍen ara ad ten-
ḥebsen  axaṭer  amucar-agi  i  ten-yessenzen  ur  yessin  ara  ula  d 
ismawen-nsen. Akken tebɣu tili tezmert-nneɣ, tiyita-agi tewɛer 
mliḥ,  kra  n  wayen  akk  yettwaheggan  akken  ad  tt-nesker  iruḥ 
di  rrayeɛ.  Tawriqt  n  OS  dayen  teqleb.  Imeɣnasen-is  sgunfan 
simi ara tbeddel teswiɛt. Akka ma ifat steɛfan, ad sɛun tazmert 
ugar n zik akken ad qedcen. Maca, mačči yakk akken i tt-nwan 
yimeɣnasen i teffeɣ. Akabar n PPA-MTLD i yesɛan ayen din n 
lɣaci, yerwi irkelli, yuwet-it yiceqqiq di tlemmast, seg yimir ur 
yezzi ad yaf iman-is, yettwet tiyita ur nettwanejbar. Deg useggas 
n 1953, yendeh umennuɣ gar wid umi qqaren “les messalistes” 
akked “ les centralistes”. Wa yekkat deg wa, wa yeqqar i wa d 
kečč  i  ixedɛen. Tundi  gar-asen  lbumba,  wissen  kan  melmi  ara 
tetterḍeq akken ad d-teglu s ubaxix. Amennuɣ-agi gar watmaten 
deg ukabar n PPA-MTLD yegla-d s terbaɛt tis tlata. Iɛeggalen 
n terbaɛt-agi d wid i  d-yekkan meḥsub yakk seg tuddsa n OS. 
Wigi iɣaḍ-iten lḥal mliḥ ɣef teɛdewt-agi n lkanun i iteddun ad 
teglu s kra n wayen yebnan armi d ass-n. Ɛerḍen amek ara frun 
gar-asen  s  wayen  akk  zemren,  ur  ssawḍen  ara.  Segmi  walan 
texnez teswiɛt si ṭṭrad ur nesɛi aɛeqqa n sser, imir rran iman-nsen 
d  nutni  i  d  aqerruy  n  tmacint. Am  Messali  am  Ḥusin  Leḥwel, 
yiwen deg-sen ur ifaq i terbaɛt-agi i asen-yeffɣen afus. Tarbaɛt-
agi, simmal yettali ccan-is, bdan tekksen amḍiq i snat n trebbaɛ-
agi  yettnaɣen  ɣef  wulac  yili  ur  d-rrin  ara  s  lexber  ɣef  wayen 
iḍerrun  s  tidet  gar-asen.  Muḥemmed  Buḍyaf,  Murad  Diduc, 
Mesṭafa Benbulɛid, Rabeḥ Biṭat, Lɛerbi Ben Mhidi akked Krim 

31

Belqasem, zwaren i lecɣal ɣef zik lḥal, heggan yakk ayen ila-
qen akken ad ssekren ṭṭrad. Di kra n wagguren kan, heggan am 
tmecṭuḥt am tmeqrant, yeqqim-d kan ad d-sneḍqen aqerḍas. Deg 
umenzu n wunbir, deg yiwet n tegnit, sterḍqen-tt di yal tiɣmert 
n tmurt. Fransa, tedduqqes amek ḍrant wannect-agi n tedyanin 
ɣef  yiwet  n  tikelt,  xelɛen  acu-tt  akka  taɣert-agi  n  uqerruy.  Ur 
d-rrin  ara  s  lexber  acḥal  meqqret  taluft-agi  armi  ɛeddan  kra  n 
wagguren, yettusemma, armi d imi texnez teswiɛt. Ass-nni dɣa 
ideg  tt-sekkren,  nella  nesmeḥsis  i  rradyu.  Nnan-d  belli  aṭas  n 
yimeḍqan ideg tendeh ɣef tikelt. Nekkni yellan imir d ilmeẓyen, 
nɛus kan melmi ara aɣ-d-siwlen, neǧɛel mazal tuddsa n OS, d 
aḥbas  kan  i  teḥbes  kra  n  wakud.  Seg  useggas  n  1950  armi  d 
1954, ulac wi d-yesteqsan fell-aneɣ seg yimḍebbren. Amenzu n 
wunbir iɛawed yakk i tudert-nneɣ tikli. limer tufiḍ d nekkni kan 
umi  iɛawed  tikli,  ula  d  amecwar  n  tmurt  ibeddel.  Taluft,  sim-
mal tettimɣur. Kra qqaren-d d tarbaɛt n Messali i tt-yessekren, 
wiyaḍ  rran-tt  i  Ḥusin  Leḥwel.  Ma  d  nekkni  negguni  kan  isa-
lan n tidet, acku gar-aɣ d yiman-nneɣ, nettuqenneɛ belli am win 
am wa, yiwen deg-sen ur as-telli di lbal tikti-agi n ṭṭrad. Maca, 
mazal-aɣ kan akken ur neẓri ara anwi-ten yirgazen-agi i tt-yes-
sekkren. Yella yiwen n rrisṭura n yiwen urgaz umi qqaren Ḥmed 
Tamgellit, din kan i nettemlili. Yezga-d di Rue Chartres, nette-
myagar-d dinna kan, nettqessir ɣef tsertit akked taluft-nni n OS. 
Azekka-nni n umenzu n wunbir, yuɣ-aɣ lḥal din am wakken nuɣ 
tannumi, d Saleḥ Lwanci i aɣ-d-yennan ɣer tmeẓẓuɣt. “ ur yelli 
d les messalistes, ur yelli d les centralistes i tt-yessekkren. Tagi 
d tuddsa-niḍen umi qqaren FLN (front de libération nationale)” 
i  aɣ-d-yenna  kan  s  lxeffa.  Nbat  kan  neqqim  akken.  D  anwa-t 
akka FLN agi? D anwi-ten daɣen yirgazen i yellan deg-s? Imir-n 
neẓra xerttum d iɛeggalen n OS i iɛeddan ṛṛay n ukabar, rran-tt 
imir  ɣer  tin  n  ukerṭuc.  Ur  tt-yeǧǧi  ara  kan  din  Saleḥ  Lwanci, 
yenna-aɣ-d ilaq ad nemsuɣal nekkni d yiɛeggalen iqdimen n OS, 
ad ten-nesseɛlem ɣef wamek akk ibeddlen lecɣal.

Seg yimi ɣer tmeẓẓuɣt kan armi yessaɣ yak lexber. Drus maḍi 
n wakud mi slan yakk medden, asali yuzzel yakk deg yimawen. 

32

Nekk bdiɣ seg wid ukkud mqarabeɣ. Tin i yi-swehmen mliḥ, mi 
d-ufiɣ ziɣ ixeddamen yellan di lkuca-w, kecmen yakan deg uka-
bar n FLN, llan kra uɣalen umbeɛd d imsebblen, diɣ-netta llan 
wid  yečča  ṛṛṣaṣ  di  ṭṭrad-nni.  Nekkini,  sbedden-iyi  ad  d-ttawiɣ 
lexbarat,  ilaq  daɣen  ad  d-afeɣ  wid  yebɣan  ad  ddun  d  Fransa. 
Di  tazwara  n  wunbir  1954,  mazal  ur  llin  ara  yiḥerkiyen  wala 
igumiyen,  llan  kan  wid  iḥemmlen  Fransa,  nekk  ilaq  ad  d-afeɣ 
anwi-ten. Yewɛer mliḥ waluf-agi inu acku akabar-agi n FLN ma-
zal ur yeqɛid ara lecɣal-is, ilaq d nekk s yiman-iw ara iḍebbren 
aqerruy-iw. Anejmaɛ amezwaru i d-nhegga iwakken ad nṣeggem 
lecɣal, nexdem-it deg waggur n yennayer neɣ ma d furar 1955. 
D yiwen akken umi qqaren Ɛmer i t-yesseddan. Nemsefham ad 
nexdem anejmaɛ-niḍen di risṭura umi qqaren “la grenouille” i d-
ihegga d Ɛmer-agi dɣa akken ad nṣeggem lecɣal ɣef zik lḥal. Ur 
t-nexdim ara unejmaɛ-agi, ndegger-it ɣer tikelt-niḍen. Argaz-nni 
i ilaqen ad aɣ-d-imud tisura n tzeqqa ideg ara nennejmaɛ, ur iban 
d igenni neɣ d lqaɛa i t-yeččan.

Diɣ-netta deg unejmaɛ-nni amezwaru yugi ad tt-yawi wallaɣ-
iw  amek  akka  win  i  aɣ-d-yefkan  tisura  n  tzeqqa  d  apyinwar. 
Wehmeɣ,  ɛusseɣ  kan  iman-iw,  ula  d  ṛṛay-iw  ur  t-id-fkiɣ  ara. 
Ččiɣ times amek akka iɛeggalen n OS ad xedmen anejmaɛ deg 
rrisṭura i yessedduy upyinwar.

Azekka-nni, ufiɣ-d belli Ɛmer-nni, isem-is n tidet Ɛmer Buzri-
na. D yiwen uneɣmas15 akken ur nessaweḍ ara ad yeṭṭef lbaḍna i 
yi-d-yennan. Timlilit-nni tamezwarut, tɛedda di ssereyya tame-
qrant,  nemyejbad-d  kan  akken  i  nemyussan.  Ur  nesɛi  ara  aṭas 
n lweqt yili tamdint n Lezzayer ilaq ad nesbedd deg-s imjuhad 
akken ibɣu yili lḥal. Axaṭer tarbaɛt-nni n Zubir Buɛeǧǧaǧ i tt-
yesterḍqen tikelt tamezwarut di temdint n Lezzayer, ččan-tt-id di 
lḥebs. Di ddurt-nni kan tamezwarut n wunbir, ddan-d deg ujer-
nan belli ttwaṭṭfen. Fransa tzux mliḥ imi teṭṭef imjuhad imezwu-
ra.  Ha-t-a  tura  acuɣer  i  ilaq  ad  nṣeggem  lecɣal  tikelt-niḍen  di 

15 Journaliste.

33

temdint-a. Ɛmer Buzrina, yekkat amek ara nessiweḍ ɣer yiswi-
agi, yuɛer mliḥ imi d timmunent ayenni umi nekker.

Ihi  di  teswiɛt-agi  ideg  rqiq  laman,  nettemcawar  kan  s 
yiɛeggalen iqdimen n OS i ikecmen di ṭṭrad mebla akukru. Nekk 
ruḥeɣ qbel ɣer Fransa akken ad qenɛeɣ at tmurt-iw ad d-fken ta-
bzert i ukabar n FLN. Uɣaleɣ-d syin umbeɛd ɣer Lezzayer akken 
ad kemmleɣ asurif i yi-ttraǧun.

34

Si tama tazelmaṭ ɣer tama tayeffust: Muḥemmed Buḍyaf, Si Ɛellel Taɛlibi umi 
qqaren Si Ṭeyyeb, akked Muḥemmed Budawed umi qqaren Si Mensur. Tawlaft-agi, 
xedmen-tt di Lmerruk umbeɛd s cwiṭ kan mi stenyan aneḥbus n ṭṭrad.

 

35

D anadi ɣef leslaḥ di Lmerruk.

Di  tazwara  n  yunyu  1955,  xedmen-iyi-d  lxiḍ  akked  Ɛmer 
Uɛemran.  Netta  tazwara  yella  d  ccif  n  temnaṭ  tis  IV,  yuɣal 
umbeɛd sbedden-t d kulunil n temnaṭ-agi kan dɣa i rran d lwi-
laya tis IV(10) deg unejmaɛ-nni n Sumam(11). Yuzen-iyi-d yiwen 
ukewwac di Saint-Eugène, yenna-yi-d belli yumer-iyi-d akken 
ad ruḥeɣ ɣer Lmerruk ad d-debbṛeɣ leslaḥ. Seg wakken aṭas n 
tikkal i ruḥeɣ ɣer tmurt-agi, ufan belli d nekk kan i iwulmen. Fer-
nen-iyi-d d nekk acku yedda fell-i ccɣel-agi imi nnumeɣ lxedma 
n ṭṭjara, ttawiɣ ttarraɣ gar Kazablanka d Rabaṭ d temdinin-niḍen 
n  Lmerruk. Yuɛer  mliḥ  ansi  ara  d-tdebbṛeḍ  leslaḥ  di  tallit-nni, 
ula d timussniwin ulac akken ad nẓer anwa ara neqsed. Sneɛten-
iyi Ɛli Harun, yella yeqqar ɣer yiwen n ubugaṭu d azzayri dinna 
di Fas, akken ad d-yeffeɣ ula d netta d abugaṭu. Nnan-d yezmer 
ad  iyi-semlil  d  wid  ara  yi-d-idebbṛen  leslaḥ. Yuɣ  lḥal  s  kra  n 
temdint ansi ɛeddaɣ, cwiṭ-nni n yizzayriyen i ttafeɣ din, mazal 
ur ẓrin ara acu iḍerrun di tegrawla. Ma yella ɣran kan cwiṭ deg 
uɣmis ɣef taluft-agi ma ulac ur sɛin ara ansi ara d-awin lexber. 
Ula  d  Muḥemmed  Buḍyaf,  dinna  di  Lmerruk  i  yella,  d  anadi-
agi  n  leslaḥ  i  t-in-yuwin  ula  d  netta.  Maca  leslaḥ-agi,  am  win 
yettnadin iɣsan ddaw tmurt seg yir liḥala-nni. Lmerruk yuɣ-itt 
lḥal melmi kan i tuwi timmunent-ines. Mlaleɣ d Ben Ɛisa Ɛisa di 
Kazablanka, netta yella yakan d agennay (axeyyaḍ) di Teqsebt. 
Iruḥ ɣer dinna imi tamdint-agi d tamanaɣt n tdamsa16 di Lmer-
ruk,  yella  deg-s  uɣrum.  D  netta  i  wekkleɣ  akken  ad  ifek  idri-
men d-yejmeɛ di Lmerruk i kulunil Uɛemran. Weṣṣaɣ-t daɣen ad 
yesbedd tirebbaɛ n yimeɣnasen i izemren ad d-jemɛen idrimen 
ilaqen iwakken ad d-naɣ yis-sen leslaḥ. Ben Ɛisa Ɛisa, am tzizwit 
deg uxeddim, yessewham acḥal i xfif. Akken kan t-weṣṣaɣ, yeb-
da ajmaɛ n yidrimen. Rniɣ akken kra n wakud uɣaleɣ ɣer Kaza-

16 Capitale économique.

36

blanka akken ad sfeqdeɣ anda ddan lecɣal, ufiɣ amerbuḥ n Ɛisa 
ijmeɛ-d amelyun n anciens francs. Imir-n weṣṣaɣ-t ad iruḥ ɣer 
Uɛemran ad as-yessefhem belli ɣas ini-d d awezɣi ad d-ndebbeṛ 
leslaḥ. Ilaq ad d-naf irgazen yessnen am tmeqrant am tmecṭuḥt 
di  ssuq-agi.  Neḥṣel  mliḥ  di  taluft-agi,  maca  ur  nuyis  ara.  Ur 
d-iɛedda  ara  maḍi  di  lbal-nneɣ  ad  nebru  i  ṭṭbel  deg  waman. 
Neẓra belli teḥwaǧ-aɣ tmurt yerna tarbaɛt n ALN d awezɣi ad 
tkemmel amennuɣ mebla leslaḥ. Ihi kra kemmleɣ akken, d nekk 
d anadi ɣef leslaḥ. Ruḥeɣ ɣer yiwen n ṭṭbib n wallen, d netta i 
yettdawin wid yettewten di ALM (lɛesker n Lmerruk). Yuzen-iyi 
ɣer yiwen akken n Kumundu n lɛesker yellan di Xnifa. Argaz-
agi yenna-yi-d aql-i yid-wen, maca tamsalt-agi n leslaḥ ɣef wak-
ken d-yenna ur yezmir ara acku tamurt n Lmerruk melmi kan i 
tuwi  timmunent,  mazal  ur  terkid  ara  liḥala-s.  Ur  teẓriḍ  melmi 
ara d-yuɣal ṭṭrad am zik. Yettusemma am win ara d-yinin yifit 
kan  ma  tetteklem  ɣef  yiman-nwen  ma  tebɣam  s  tidet  ad  tdum 
tegrawla akken d-tawim tilelli. Uɛemran, d tamsalt n leslaḥ kan 
i t-yehman. Yenna-as-d i Ben Ɛisa: “ Ur ḥwaǧeɣ ara idrimen, d 
leslaḥ i aɣ-ixuṣṣen, mačči d idrimen”. Imir yuɣ lḥal yesla Buḍyaf 
s trebbaɛ-agi timecṭaḥ n yimeɣnasen di Lmerruk. Amɛiwen-ines 
Ɛellel Taɛelbi  umi  qqaren  Si  Ṭeyyeb(12),  itezzi-d  i  tmurt  akken 
ad yessefqed ɣef tuddsa n trebbaɛ-agi, iwakken daɣen ad yissin 
anwi-ten iɛeggalen-is. Taɛelbi, yettwazen-d ɣur-i akken ad iyi-
semlil  d  Buḍyaf.  Dɣa  d  tagi  i  d  tikelt  tamezwarut  ideg  walaɣ 
Buḍyaf. Ass-nni  nemlal,  nqesser  amzun  d  imeddukal,  yiwet  n 
tegmat  gar-aneɣ,  yella  wacu  ara  twaliḍ.  Imdebbeṛ-agi  n  FLN, 
ur itezzi ur itenneḍ deg wawal, izerreb deg wayen yeqqar qsada 
ɣer wayen ilaqen. Ulseɣ-as si tmezwarut armi d taneggarut  acu-
t  waluf  uɣur  d-ttwazneɣ.  Sfehmeɣ-t  ula  ɣef  temlilit-inu  akked 
Uɛemran  d  wamek  i  yi-d-yuzen  ɣer  Lmerruk.  Isemḥes-iyi-d 
mebla ma yuli-t-id wawal armi kfiɣ, imir yumer-iyi-d ad rnuɣ 
ɣer tarbaɛt n Si Ɛellel Taɛelbi, ccif n tfidiralit n Lmerruk: “seg 
wass-a d asawen, aql-ak tettekkaḍ di tfidiralit-agi, tkemleḍ daɣen 
ccɣel  uɣur  d-tettwazneḍ  ɣer  da.  Ma  d  Uɛemran  d  nekk  ara  s-
yesfehmen tamsalt” i yi-d-yenna. Timlilit-nni tamezwarut akked 

37

Si  Ɛellel  tɛedda  akken  iwulem  mebla  ma  izad  kra  neɣ  inɣes,  
ama  yid-s  ama  d  terbaɛt  ukkud  ixeddem. Acukan  i  yellan,  ur 
qqimeɣ ara kan di lxedma-nni n unadi n leslaḥ, rnan-iyi-d aluf-
niḍen,wagi yuwɛeṣ ugar n umezwaru. Ilaq ad d-tezziɣ yal tikelt 
i  temdinin  anda  nesɛa  tirebbaɛ  iqeddcen  ilmend  n  ṭṭrad  iwak-
ken  ad  ten-ssendaheɣ  acu  ara  xeddmen.  Iɛeggalen  n  trebbaɛ-
agi, ttjaban-d akka d wakka kra n wayen ilaqen i tegrawla ama 
d  timeẓyanin  ama  d  timitṛayatin  neɣ  d  ddwawi.  Maca,  nekkni 
nerra deg yiqerray-nneɣ belli ilaq ad igerrez uxeddim-nneɣ, ad 
d-nejmeɛ ayen akken ur nwin n ttawilat. Akka-agi, ad ẓren belli 
ur nruḥ ara ɣer Lmerruk akken ad nḥewwes neɣ ad neṭṭeṣ ɣef 
rebɛa imeẓẓaɣ. Iwelleh-aɣ duktur Dris Gennic, wagi d amejjay, 
ixeddem  iparasyunen  yerna  yesɛa  laklinik  di  Meɣneyya,  yis-s 
i nessaweḍ ad d-naɣ lbabur n lbaṛud. Nruḥ imir ɣer Kadiks di 
Ṣbenyul anda yella lbabur-nni. Tazwara, lbaṛud-agi niqal uɣen-
t-id lɛesker n Lmerruk. Imi Lmerruk yuɣ lḥal tuwi timmunent, 
ceggɛen-as i Buḍyaf akken ad as-inin belli ha-t-a nuɣ-d lbabur 
n lbaṛud, acukan nekkni ula i nexdem yis-s, tura ad awen-t-nerr 
s lbiɛ. Ccufa am tagi telha mliḥ i nekkni yegren di taluft n una-
di n leslaḥ i tuddsa n ALN. Yella yiwen ubugaṭu isem-is Cirif, 
yettwassen mliḥ, yettekka di lemcawrat ɣef timmunent n Lmer-
ruk. Yedda yid-neɣ ɣer Ṣbenyul akken ad aɣ-iɛiwen deg wayen 
yeɛnan  lqanun  akked  lekwaɣeḍ  ilaqen. Abugaṭu-agi,  laṣel-is  n 
Tizi Uzzu, yeḍfer akken iwata amek ddan lecɣal i yessuli umer-
ruki umi qqaren Michel(13), isem-is n tidet Laḥrizi Muḥemmed, 
d amasay n yimeẓla uzzigen17 n ALM, qqaren-as i umeẓlu-agi 
“croissant noir”, iruḥ-n d idra-nneɣ akken ad aɣ-iɛiwen.

Tamsalt  n  lekwaɣeḍ,  nefra-tt,  idrimen,  nxelleṣ  ɛecra  imely-
unen.  Maca,  am  wakken  qqaren,  neẓḍa  iɣil  mazal  ɛecra.  D 
ayen iweɛren i mazal, amek ara nezger i yillel agrakal s lbabaur 
yeččuren d aqerḍas mebla ma rran-aɣ-d tamawt.

17 Services spéciaux.

38

Muḥemmed Laḥrizi umi qqaren Michel, d amasay n yimeẓla n yisalan di ALM

Yerna telfa-d terbaɛt-nni yessudduyen lbabur-nni tettawi tet-
tarra mebla lekwaɣeḍ, yettusemma berra i lqanun, d lbabur n yi-
flisen ayenni. Maca nekkni nerra deg yiqerray-nneɣ belli lbaṛud-
agi  ad  d-yeddu  neɣ  ad  d-yeqqers,  ilaq  ad  t-nessiweḍ  s  amḍiq. 
Nekkni  nɛewwel  ad  nessiweḍ  “sselɛa-agi”  ɣer  tmurt  akken  ad 
nnefsusin  cwiṭ  yimjuhad  yellan  di  tmurt.  Taluft-agi  i  izemren 
ad teglu s yiqerray-nneɣ, nmeyyez-as si tqacuct armi d talqaɛt, 
maca lɛesker n Fransa, mazal-it di Lmerruk, ha-t-a tura anda i 
d-tuwi aɛtur. Ma yella nessaweḍ ur nettɛeddi ara ansi llan d ayen 
igerzen mliḥ, ladɣa ma nɛedda gar Lḥusayma, anda d-yers dɣa 
lbabur-agi, akked tlisa n tmurt n Lezzayer. Ur cfiɣ ara mliḥ mliḥ, 
maca waqila mi d-nuwi akken lbaṛud-agi ɣer Lezzayer deg 1956 
i ṭṭfen tarbaɛt-nni n Ben Bella, Ayt Ḥmed, Muḥemmed Buḍyaf, 
Muḥemmed Xiḍer akked Mesṭafa Lecref. Ihi, urǧan-aɣ 170 iki-
lumitren akken ad nessekcem leslaḥ-agi ɣer tmurt. D aɣilif ame-
qran umecwar-agi, abrid, yundi, ur neẓri  anda  ara  neḥṣel. Ilaq 
ad  neṭṭurrec  iwakken  ad  nemneɛ.  Ma  ṭṭfen-aɣ,  ma  ur  aɣ-yečči 
ara  lḥebs,    ɣas  ini-d  ad  aɣ-tečč  temrart.  Di  tegnit-agi  dɣa  i  d-
gren  s  annar  Buṣuf  akked  Bumedyen.  Mi  d-nsers  ayen  yellan 

39

yakk di lbabur-nni, yenna-yi-d Buṣuf ad as-ǧǧeɣ ɛecrin n liṭun di 
sselɛa-nni, d netta ara iḍebbren aqerruy-is amek ara ten-yessek-
cem i yimjuhad. Anembaḍ n temdint-agi tamecṭuḥt, yefka-yi-d 
ttriḥ  akken  ad  zegreɣ  tilist  yellan  gar  yidis  n  Lmerruk  i  teṭṭef 
Ṣbenyul akked yidis teṭṭef Fransa. Sin ikamyunen ččuren, ṭṭfen 
abrid ɣer Weǧda, zwaren sdat-sen tnac n yirgazen s leslaḥ akked 
tlata-niḍen  beggsen  akken  ilaq,  ḍefren  s  deffir.  Ikamyunen-agi 
d Volvo, nefren wigi acku zemren mliḥ i ttɛebga d ubrid. Nekk 
lsiɣ  llebsa  n  yifesyanen  n  lɛesker  n  Lmerruk,  zwareɣ  di  tker-
rust n chevrolet i aɣ-d-mudden watmaten-nneɣ n tmurt-a sɣur-
sen. Zwareɣ akken ad asen-d-sneɛteɣ ansi ara kken. Mi nuweḍ 
ɣer tilist-nni, nedheɣ ɣef uɛessas-nni akken ad yekkes ẓẓerb ad 
nɛeddi. Iger-d iman-is yiwen udwanyi niqal yerwi tiddest, iḥun 
rebbi  ǧǧiɣ  leɛqel-iw  ɣur-i.  Yebda  asuɣu,  aseglef,  maca  nekk-
nin s ttawil kan, sfehmeɣ-t belli Lmerruk d tilellit tura, ad nawi 
ad  nerr  akken  i  aɣ-yehwa.  Yessewɛed-yi-d  akken  ad  t-ḍefreɣ 
ad nexdem lekwaɣeḍ ilaqen. Cummeɣ-tt belli ur yessefraḥ ara 
wayen ara yexdem umexluq-agi. Uɣaleɣ-d di tlemmast n ubrid 
d tazzla. Akken kan i qrib ad naweḍ ɣer lbiru-s, xelfeɣ-d taqe-
jjirt s tɣawla, neggzeɣ ɣer daxel n tkerrust, tekkaɣ armi d-yeffeɣ 
ddexxan,  ɛeddaɣ,  iqḍeɛ-d  ḥala  aɣebbar.  Tagi  d  taqellaɛt  ta-
mezwarut umi nessenser s cwiṭ kan. Aṭas n tqellaɛin-niḍen umi 
nɛedda d wamek i nuweḍ ɣer temdint n Weǧda. Mi d-yeɣli yiḍ, 
yettulles yakk ubrid, nugad imir ugar n zik. Iwakken ur netturar 
ara s terwiḥin-nneɣ, nniɣ-asen i yinehharen-nni ur ḥebbsen ara 
alamma nniɣ-asen. Mi nekcem ɣer temdint n Berkan i d-yezgan 
gar Lḥusayma d Weǧda, ɣas akken d iḍ faqeɣ-as i yiwen ubaraǧ. 
Yeṭṭef-iyi tteqlaq di lexneq, maca tuwi-d kan fell-i ad tt-selkeɣ di 
teswiɛt am ta akken ad neffeɣ i tmurt n Lmerruk, ad nessiweḍ la-
mana s amḍiq-is. Mačči yiwen usteqsi i d-yettɛeddin deg wallaɣ-
iw, ɛeddant-d yakk deg yiwet n tegnit, maca gar-i d yiman-iw 
nniɣ-as belli ilaq ad sɛuɣ leɛqel iwakken ad siwḍeɣ taɛkemt-agi i 
d-yersen fell-i. Yerna s tidet gar texnefyac i nella. Yiwet n terṣaṣt 
ma tɛedda-d ad yetterḍeq kra din fell-aneɣ, ad yeḍru wayen ara 
yeḍrun. Deg yiwet n teswiɛt akken, yenna-yi-d wul-iw ha-ten-i 

40

dagi kan yirumyen, ɛussen-aɣ-d, ttraǧun kan tagnit ilaqen akken 
ad d-qqersen fell-aneɣ. Seg wakken tqelqeɣ, yiwet n lḥaǧa kan i 
yettezzin deg wallaɣ-iw; ad neḥbes cwiṭ tikli d wamek ara nuɣal. 
Akken  i  xedmeɣ,  maca  imir  kan  ḍewren-aɣ-d  yirumyen.  Ur 
xemmeɣ ur ẓriɣ acu bɣan ɣer-neɣ mi asen-fkiɣ snat n tmeẓyanin 
yellan ɣur-i. Ṭṭfeɣ-tent deg ufus-iw am win yefkan mayna, yerna 
ɛemṛent. Sfehmeɣ-asen belli d lɛesker n ugellid uɣur nxeddem. 
Zwaren sdat-neɣ armi d Berkan aḍar s aḍar. Iḥun rebbi mi rran 
ccada  ɣer  yiwen  lqayed  amerruki,  isellek-aɣ  di  twaɣit.  Mi  as-
hedṛeɣ  akken  s  taɛrabt  dɣa  yemmeslay  akken  ara  aɣ-d-isellek  
gar yiffasen n ucengu. Ɣas akken yeffeẓ awal aṭas uǧadarmi-nni, 
lqayed Mensur (d agensas n tedbelt tamerrukit18 di temnaṭ-agi) 
ur  as-yekki  ara  deg  tmeẓẓuɣt  wayen  i  d-yeqqar.  Yuɣal  armi  i 
asen-yenna belli ilaq ad ruḥen maḍi syin, am win ara asen-yi-
nin  tura  tamurt  n  Lmerruk  d  tilellit,  d  netta  tura  ara  iḍebbren 
aqerruy-is. Sutreɣ-as ad aɣ-d-yernu kra n yiɛeggalen ara yeddun 
yid-neɣ  ɣer  Weǧda,  acukan  s  ccerṭ,  mara  naweḍ  ɣer  dinna  ad 
nerr qsada ɣer unembaḍ n temdint-a. Ihi, nefra-tt s wawal-agi, 
neṭṭef abrid tikelt-a mebla ma yella kra d-yeḍran deg ubrid. Mi 
nuweḍ  ɣer Weǧda,  iqubel-aɣ-d  unembaḍ-nsen  akken  ilaq  lḥal, 
maca iwakken ad yekkes ccek yellan fell-aneɣ degmi d-nebda 
abrid, yefka-aɣ-d kra n yisteqsiyen. Ayen i yesɛan lmeɛna mliḥ 
deg  wayen  akk  i  d-yesteqsa,  mi  d-yenna  ma  ssneɣ  izzayriyen 
yellan di temdint n Weǧda. Mebla ma smaẓyeɣ, rriɣ-as-d din din 
belli ssneɣ Buṣuf d Bumedyen. Yella yiwen akken dinna isem-
is  Rabeḥ,  d  lkumisar  n  FLN,  niqal  i  yi-yerwi  tiddest,  cwikan 
sleɣmeɣ-t. Yiwet n tririt kan i yi-yeččuren tiṭ xemmeɣ ɣur-s, bel-
li d Buṣuf kan akked Bumedyen ukkud sɛiɣ awal yerna ilaq ad 
asen-inin belli dinna di Weǧda i lliɣ. Ihi, amur-niḍen di sselɛa-
nni nessuffeɣ-it, ma yella d inehharen akked kra n yiɛeggalen-
niḍen, yuwi-ten Bumedyen yid-s, wamma nekk htutkeɣ si ɛeggu 
yerna ilaq ad uɣaleɣ ɣer Lḥusayma, yegguni-yi waluf-niḍen yili 
sin wuḍan d nekk ur teqmic tiṭ-iw. Uɣaleɣ imir ansi d-kkiɣ iwak-
ken ad d-selkeɣ ayen i n-yeqqimen di “sselɛa-nni”. Giɣ-d cwiṭ 

18  Représentant de l’administration marocaine.

41

n tissas i yiman-iw, ṭṭfeɣ abrid qsada ɣer dinna mebla ma rriɣ-d 
deg wallaɣ-iw amek i tturareɣ s terwiḥt-iw, ula d “ala” ur d-lhiɣ 
ara ad t-id-iniɣ. Nekk imir-n ǧǧiɣ tamart seg wakken ur stufaɣ 
ara. Yuɣ lḥal ḥkiɣ-as yakk i Buṣuf ayen i aɣ-yeḍran deg ubrid. 
Yumer-iyi-d ad uɣaleɣ akken ad d-nsellek syinna  ayen i  d-ye-
qqimen di leslaḥ. Ilaq ad t-nawi ɣer Naduṛ. Yefka-yi-d akustim 
yerna iweṣṣa-yi-d ad kkseɣ tamart akken ur yi-ttaɛqalen ara. Ye-
fka-yi-d ula d win ara yi-siwḍen s tkerrust acku ɛyiɣ mačči d kra.

Lbabur-nni i n-neǧǧa di lmerṣa n Lḥusayma, yezmer ad t-id-
uwtent ṛṛuplanat n Fransa am wulac. Ur teẓriḍ melmi i tezmer 
ad d-teḍru. Ɣur-neɣ sin iberdan; ad t-neneqqel syin ɣer temdint-
niḍen  yili  ccɣel  am  wagi  yezmer  ad  yeglu  yis-neɣ,  neɣ  ad  d-
nsers  kra  yellan  deg-s,  ad  t-nawi  ɣer  Naduṛ.  Segmi  nmeyyez 
mliḥ ɣef temsalt-agi, nufa-d belli yifit kan ad d-nsers kra yellan 
din ɣer lqaɛa imir ad t-nawi ɣer  Naduṛ  am wakken  i  d-nenna. 
Nemsefham d Kapitan n lbabur-nni belli ad nemẓer di Agadir, 
d  wagi  kan  i  d  aɣilif  ameqran  i  yi-d-yegran.  Nemsefham  bel-
li  ixeddamen  n  lbabur-agi,  ur  ilaq  ara  maḍi  ad  d-segrin  tarkiṭ-
nsen belli ɛeddan-d ɣer Lmerruk. Iwakken ad yefru ccɣel-is deg 
yiwet n tikelt, ilaq ad yeɣbu later-is dinna kan deg yillel agrakal. 
Ihi, tuwi-d ad yandi s lbarud, ad yetterḍeq di tlemmast n yillel. 
Tikti-agi, yuɣ lḥal nemtawa fell-as di Sbenyul mi aɣ-yemlal ak-
ken Michel. D argaz-agi lɛali dɣa ara iḍebbren aqerruy-is amek 
ara  yawi  ixeddamen-nni  ma  ifat  yetterḍeq  lbabur.  Ṭṭfeɣ  lkar 
ɣer Kazablanka, syin kemleɣ ɣer Agadir. Akken kan  neqleɛ si 
Naduṛ nekk zedreɣ di tnafa. Semdeɣ tanafa armi yi-d-tuɣal tez-
mert. Ssaseɣ-d iḍes-agi nekk yenneɛtaben acḥal. Ur d-ldint ara 
wallen-iw armi dimi yuweḍ lkar ɣer din. Ufiɣ Michel yettraǧu-
yi. Yuɣ  lḥal  sɛiɣ  ttiɛad-niḍen  akked  Kulunil  Benḥemmu(14)  n 
lɛesker  n  uselelli  n  unẓul19  n  Lmerruk.  D  netta  i  yi-d-yennan 
belli ṭṭfen tarbaɛt-nni n yimḍebbren n FLN i d-yeddan di labyu 
di Lezzayer di taggara n 1956. D yir isali ɣef ur nebni. Qessiḥet 
mliḥ  tyita  yerna  di  teswiɛt-nni  ideg  neḥwaǧ  irgazen  yecban 

19  L’armée de libération du sud marocain.

42

wigi. Ɣas d yir lexbar, nekkni ur d-nufi ara ssebba akken ad ne-
bru  i  ṭṭbel  deg  waman,  mazal  neṭṭef  deg  wawal-nneɣ  alamma 
nessaweḍ ad neẓẓeɛ aɛdaw deg wakal d-ǧǧan lejdud. Tamsalt-
nni n usterḍeq n lbabur mazal ur tefri ara, ilaq d anembaḍ ara 
tt-yefrun ma ad yetterḍeq neɣ ala, yuɣ lḥal nekkni nenna-as d 
acu  i  nebɣa  ad  t-nexdem.  Yekker  umennuɣ  gar  yizzayriyen  d 
yirumyen di lmerṣa n Agadir. Nerna-as lhemm-nneɣ i unembaḍ-
agi imi ad t-terr tmara daɣen ad yekker i uṣeggem n lecɣal di 
temnaṭ anda yeḥkem. Dɣa makka texleḍ liḥala, d tagnit akken 
ad d-selken yixeddamen-nni n lbabur, sin d isbenyuliyen, yiwen 
d  ahulundi,  ma  d  wiyaḍ  d  izzayriyen.  Ula  d  tikelt-agi,  ddan-d 
ɣer tama-nneɣ yimerrukiyen. Ur ttaǧǧan ara di lwaǧeb-nsen ɣer-
neɣ yal mara ten-niḥwiǧ. Ula d anembaḍ n tmurt-a yeɛqel anwi 
d atmaten-is. Akka-agi-ten yakk ugdud n lmerruk i wer nessin 
ara d acu i d tuɣalin ɣer deffir akken ibɣu yili wugur, ur ttaga-
den ara tiyita akken ad ɛiwnen izzayriyen. Ixeddamen n lbabur-
nni, ttwaselken-d irkelli, ma d nekk zgiɣ d amsebrid, abrid-iw 
tikelt-agi ɣer Gulimin, d tamdint yellan deg unẓul n Lmerruk. 
Ruḥeɣ iwakken ad mlileɣ d Kulunil Benḥemmu i d-yegren afus 
aḍar akken ad aɣ-iɛiwen. Irumyen, zgan ɛussen-aɣ, ilaq ad d-naf 
ttawil iwakken ad nẓer anda ttilin, ladɣa di temnaṭ-agi isuman 
sseḥra  taɣerbit,  acku  tamurt-agi  yezmer  ad  tt-naf  sya  ɣer  sdat 
akken ad d-nesɛedday syinna leslaḥ. Di temnaṭ-agi dɣa, aṭas n 
tmesbaniyin i yeḍran makken ṭṭfen imḍebbren n FLN. Lɛesker 
n Lmerruk, segmi slan s tuṭṭfa-agi, rran-d ttar deg yiwen urumi 
umi  qqaren  Moro,  d  kapitan  di  lɛesker  n  Fransa.  Ṭṭfen  daɣen 
yiwet  n  tmeṭṭut  d  tarumit,  niqal  tt-yečči  rrṣaṣ.  Ǧǧan-as-tt-in  i 
Ḥurma Weld Babana, wagi d yiwen unazbay20 amuriṭani, yella 
yakan d amazan di tejmeɛt n lberlaman. Isellek tameṭṭut-agi di 
tmettant, yessefhem-asen belli tusa-d kan ɣer Lmerruk akken ad 
tɛiwen imeɣban. Nettat d tafremlit, tdewwa ama d imerrukiyen 
ama d izzayriyen, d annect-a i tt-iɛawnen bac serrḥen-as-d. Ku-
lunil Benḥemmu, yefka-aɣ-d mliḥ tameẓẓuɣt ɣef ccikayat-nneɣ, 
yeqbel ad yeg tilisa i yirumyen yettawin ttarran dinna di temnaṭ 

20  Résistant.

43

i yeḥkem deg unẓul n Lmerruk. Mi iɛedda cwiṭ n lweqt, yuɣal 
ḥetteteɣ-d cwiṭ n lexber akka d wakka ɣef sselɛa-nni. Nnan-iyi-
d belli lbarud-nni i nuzen ɣer tmurt, yuweḍ yerna sfaydin deg-s 
mliḥ di ALN. D wagi i d aluf amezwaru i nessaweḍ ad t-nexdem 
akken  ilaq  lḥal  di  tmurt  n  Lmerruk  s  ddreɛ  n  yirgazen  i  yeg-
ren afus aḍar di tmentilt tazzayrit21. Tagi d tazwert kan i waṭas 
n  walufen-niḍen  i  aɣ-yesɛeddan  ɣef  yal  tizi,  ɣef  yal  taqerract. 
Tikwal ula d lexdeɛ nettwaxdeɛ am wakken i tḍerru yakk di te-
grawliwin.

Benmiludi, d yiwen ufesyan aɛlayan di ALM, iɛawen mliḥ tagrawla n Lezzayer. 
Ɣer tama-ines tayeffust d Yusef Damarǧi, d amejjay n wallen, yerna-d ɣer ALN deg 
useggas n 1957.

21 La cause algérienne.

44

Si Mensur netta d Kulunil Benḥemmu akked Benmiludi ɣer Mass Ḥarcawi, d yiwen 
uzzayri d anemhal n uɣerbaz amenzu di Xmiset

Si tama tazelmaṭ ɣer tama tayeffust: Si Mensur Budawed, Ɛebdelḥafiḍ Buṣuf umi 
qqaren Si Mebruk akked Muḥemmed Cerkawi, d aḍeggal n ugellid Muḥemmed V, 
dagi teddun ad d-ẓren agellid.

45

Muḥemmed Budawed umi qqaren Si Mensur. Tawlaft-agi di Tanǧer segmi d-yufa 
iman-is di tizi n tmara  imi beddlen-t s Ɛbdelmaǧid Meɛcu i yuɣalen d ccif n tuddsa 
n FLN di Lmerruk taɣerbit.

46

47

Di tizi n tmara.

Di tazwara n tegrawla, d Ɛellel Taɛlibi i d imeḍebber-inu, netta 
d amalal n Muḥemmed Buḍyaf i yettwaḥebsen di Fransa di tuber 
1956. Segmi akken i yettwaḥbes, terwi yakk tiddest di Lmerruk. 
Dɣa di teqsiṭ-agi i fuṛsen tagnit Buṣuf akked Bumedyen akken 
ad sbedden imḍebbren i asen-yehwan d imasayen. Ɛellel, bedd-
len-as amḍiq, uznen-t ɣer Tunes. Nekk ufiɣ-d iman-iw yettḍebbir 
fell-i  Meɛcu  Ɛebdelqader,  yettwassen  s  yisem  n  Ɛebdelǧalil,  d 
netta  i  sbedden  d  ccif  n  tuddsa  iqeddcen  di  Lmerruk  taɣerbit. 
Tamnaṭ n usammar n tmurt-a, tedda ɣef lwilaya tis V i yeḥkem 
Buṣuf. Ɛellel Taɛlibi-nni yečča-tt-id di Tunis, ma d Meɛcu yeṭṭef 
amḍiq-is,  yeḍḥa-d  ur  d-nemyezg  ara  nekk  yid-s  maḍi.  Nekk 
bateɣ mačči d kra amek armi yuɣal yiwen am wagi d ccif yili 
ur yelli ara d ameɣnas umi ṣfan lecɣal. Netta yettuṛebba-d deg 
uɣerbaz n Fransa, yusa-d akken ad iṣeffi leḥsab-is d yirgazen ur 
t-neɛǧib ara wala ad yezdi tagmat gar-aneɣ. Di tenmehla n use-
qqamu afidirali22, nekk tuɣ-iyi anda tella kra n lkalafa d nekk ara 
tt-ixedmen (wali sbt 143), armi deqqal beddlen-iyi s win yellan 
ddaw-i,  wagi  d  amalal-inu  umi  qqaren  Mabed. Yeɛni  di  tidet, 
Ɛebdelǧalil ixeddem kan ayen i as-d-qqaren ccifan n lwilaya tis 
V.  Nutni  ufan-d  ssebba  belli  txuṣ  mliḥ  tuddsa  gar  trebbaɛ,  ihi 
tuwi-d ad beddlen kra n yimḍebbren akken ad d-uɣalen lecɣal 
s abrid. Yili iban kan abeddel yecban wagi d Buṣuf akked Bu-
medyen i t-yebɣan akken ad tili temnaṭ n Lmerruk ɣef tiṭ-nsen, 
yettusemma kra n leslaḥ ara iruḥen akka d wakka, ad as-d-rren s 
lexber. Nutni walan belli d tagi kan i d tiḥilet i iwulmen, meḥsub 
ad sbedden irgazen yellan d wid-nsen bac ad ẓren am tmecṭuḥt 
am tmeqrant lesrar n tiɣin n leslaḥ. Tiḥilet-agi, tečča-asen akken 
ilaq, s kra n win ur nelli ara di llem-nsen d miḥyaf i tt-ileɛben 
yid-s, ad d-yaf iman-is  d lexyal n tebḥirin di tuddsa neɣ ma ulac 

22  Direction du comité fédéral.

48

maḍi ad t-tafeḍ fkan-as lxedma ur nuwi ur nerri. Limer tufiḍ d 
aya kan, wid i d-yennan ala ɣef ccɣel-agi, rran-ten-id gar wal-
len-nsen,  win  yecḍen  cwiṭ  kan  ad  tt-ixelleṣ  ɣlayet.  Ur  tt-ǧǧin 
ara kan di ta, ssawḍen-tt ɣer lmuḥal. Smeckuklen taluft akka d 
wakka armi d-ggran yimeddukal-iw i ixeddmen yid-i di lḥebs. 
D Ɛebdelǧalil i ten-iḥebsen. Wagi tura d ttbut-niḍen ɣef nneya n 
yimḍebbren-agi i yessulin leḥsab akken ilaq bac ad ṭṭfen leḥkem 
di temnaṭ-agi seg wansi d-nessekcam leslaḥ. Imezwura i ixellṣen 
deg ufus-nsen d amalal-inu Belɛebbas Ɛezzuz akked yimeddu-
kal-is Ḥmed d Saleḥ Nwiwa. Nutni yuɣ lḥal ttwaznen akken ad 
d-awin leslaḥ deg yiwet n temnaṭ ɣer yiwen urgaz umi qqaren 
Dlimi  (15),  d  ameddakel  n  tegrawla,  iɛǧeb-as  mliḥ  umennuɣ-
nneɣ, nettaf-it yal mara t-neqsed. Netta yella yakan d Kapitan 
di Qser Ssuq, aṭas i nembaddal nekk yid-s lecɣal uqbel. Mačči 
ala leslaḥ i aɣ-d-yettmuddu, irennu-aɣ-d ula d lmuna. Ihi, kkiɣ 
cwiṭ  deg  wawal,  imeddukal-agi,  urǧin  d-rrin  di  lbal-nsen  belli 
ad  tt-xellṣen  ɣlayet.  Mi  d-uɣalen  akken  seg  waluf-nni  i  asen-
yettunefken, rran-ten ɣer lḥebs d ssebba ur tban. Bib neɣ sefru, 
Belɛebbas Ɛezzuz, Leɛrabi Ḥmed akked Saleḥ Nwiwa, irgazen 
am  wigi  uɣalen  gar  rebɛa  leḥyuḍ.  Nekk  am  win  yi-ṭṭfen  di 
lexneq, ilaq ad fehmeɣ amek armi ten-rran ɣer lḥebs. Rfiɣ mliḥ 
ɣef Meɛcu Ɛebdelqader. Tifukal-nni yakk i yi-d-yufa, d tikerkas. 
Ččiɣ times, nekk di lbal-iw ilaq ad d-ffɣen di lḥebs lukan wissen 
amek.  Irgazen  am    wigi,  ssneɣ-ten  am  tili-w,  fkan-d  akk  ayen 
sɛan i lmend n tegrawla seg wasmi d-gren s annar di tazwara n 
tnekra,  armi  d  taggara  ufan-d  iman-nsen  di  ssilul  mebla  ccreɛ 
mebla  ttbut.  Mačči  d  ara  susmeɣ  sdat  lbaṭel  yecban  wa.  Nekk 
nniɣ ad d-ffɣen neɣ ad rnuɣ ɣer-sen, tidet ad d-teddu neɣ ad d-
teqqers. Ruḥeɣ ɣer ccif-agi amaynut i yerran temɣer ɣer yiman-
is.  S  ufella  yakan  iban  belli  yebɣa  ad  yeqceɛ  rriḥa-nsen  yakk 
syin.  Mi  nudaɣ  ad  fehmeɣ,  yenna-yi-d  ruḥ  steqsi-ten  d  kečč  s 
timmad-ik ad twaliḍ acu ara k-d-inin, txedmeḍ-iyi-d ṛṛabul imir. 
Nekk  win  yi-icban  walaɣ  belli  ur  yuwi  ur  yerri  ṛṛabul  am  wa 
imi irgazen am wigi xḍan lexdeɛ. Maca, akken ibɣu yili, akken 
ad  qeḍɛeɣ  yakk  ccek  fella-sen,  nniɣ-as  ad  ten-steqsiɣ  ad  ẓreɣ 

49

acu ara d-inin bac ad sɛuɣ s wacu ara d-kkiɣ fell-asen. Leɛrabi, 
ur yefhim tigert amek armi t-rran ɣer lḥebs. “ Twalaḍ tura a Si 
Mensur, ayen i d-tuwi fell-aneɣ ad t-nexdem nexdem-it akken 
iwulem. Ula d leslaḥ nuwi-t-id, armi deqqal d lḥebs i d nnṣib-
nneɣ” i yi-d-yenna am win tt-yeččan ɣer daxel. Timlilit-agi tlaq 
akken ad waliɣ amek i teḍra yid-sen, ma ur ten-yuɣ wara, iwak-
ken daɣen ad asen-kkseɣ aɣilif belli ur n-ttɛeṭṭilen ara di lḥebs. 
Ayen  akken  i  as-uriɣ  i  Meɛcu  Ɛebdelqader  di  ṛṛabul-nni,  yes-
serfa-t armi d ayen kan, yuɣal ur yufi ara acu ara d-yini. Nekk 
ayen i yi-ihman di qessam n teqsiṭ-agi d asenser n yimeddukal-
iw  si  gar  yifassen  n  yimcumen-agi.  Yuɣal  kra  n  lweqt  akken 
umbeɛd,  rriɣ-d  s  lexber  ayen  i  tt-id-yedda  ɣef  tlata  yimjuhad-
agi.  Uqbel  akk  ad  yuɣal  d  ccif,  llan  ssnen-t  mliḥ  d  acu-t,  ɣef 
wayagi i ten-yugad. Iwakken ad yethenni deg-sen, d wagi kan i 
d ttawil i d-yufa. Ccɣel-agi, d ṛṛay n ṛṛay-is kan, ur yettekka ara 
Buṣuf d Bumedyen deg-s. Niqal yerra ayen imegren ɣef wayen 
ur nemgir, yefka-as times umcum. Ɣas akken ur yuwiḍ ara ɣer 
lebɣi-s, ixleq-d lweswas di trebbaɛ n yimjuhad. Limer am nekk 
ur  as-kniɣ  ur  as-kmiɣ  armi  d-ssuffɣeɣ  imeddukal-iw  di  lḥebs. 
Segmi tt-friɣ teqsiṭ-agi, ḥareɣ ad baɛdeɣ syin anda yella akken 
ad beddleɣ cwiṭ, ad kkseɣ ɣef wul-iw s lxedma-agi tamaynut i 
yi-d-fkan. Axeddim-iw tura, ad teffɣeɣ ɣef tmura, yal tikelt acu 
n waluf ara d-fruɣ. Ɣas akken yundi si yal tama, maca yifit ad 
beddleɣ cwiṭ.

Tikwal  ilaq  yal  amdan  di  ddunit  ad  yissin  ad  yexdem  ayen 
ilaqen  ɣas  ahat  ad  d-yeglu  s  lexsara-s  neɣ  s  lada  i  uqerruy-is. 
Akka  dɣa  i  xedmeɣ  nekk  ɣas  akken  afus  i  greɣ  di  tegrawla 
iḥettem  fell-i  ad  aɣeɣ  awal  i  ccifan-iw.  Ur  ẓriɣ  ara  amek  ara 
sferkeɣ taswiɛt akked Ɛebdelǧalil i d-iɣeḍlen lweswas deg uka-
bar n FLN. Kra neɛreḍ ad t-id-nerr s abrid, ulac. Neḥṣel amek 
ara  nexdem,  maca  ur  nebri  ara  i  ṭṭbel  deg  waman.  Tamdint  n 
Ṭanǧer  ideg  treṣṣa  tuddsa-nneɣ  iman-is,  yekker  deg-s  herwel. 
Izzayriyen yellan din, ur ẓrin ara sani ara rren iqerray-nsen, ur 
ẓrin  anwa  i  d  imeḍebber  neɣ  anwa  uɣur  ara  rren  leɛnaya. Te-
rwi  tebberwi,  ma  d  nnṣib  iban  d  acu-t  ɣer  taggara.  Uznen-iyi 

50

tikelt tamezwarut ɣer din, rriɣ-asen-d s lexber ɣef liḥala amek 
tella, nniɣ-asen-d belli ur tessefraḥ ara, kullec yexleḍ, ur banen 
yirgazen iqeddcen ur banent lkalafat. Ma yella neǧǧa-tt akken 
terki, ad aɣ-teffeɣ afus. Yelfa-d yessefk ad nuɣal tikelt tis snat, 
ilaq  ad  nerr  yal  taɣawsa  s  amḍiq-is  bessif.  Ɛebdelǧalil,  yeṭṭef-
iyi  tuḥsift  imi  t-quzmeɣ,  ur  yeẓri  ara  belli  mazal  ad  t-qazmeɣ 
daɣen. Limer d lebɣi ur sɛiɣ ara azref ad ɛeddiɣ awal-is neɣ ad 
hemleɣ lamer ara yi-d-yefk, maca tuwi-d fell-i ad as-iniɣ tidet 
qerriḥen yerna s uzday n lqedd yal mara d-yelfu ilaq. Tazwara 
ugiɣ  ad  ruḥeɣ  tikelt  tis  snat  ɣer  temdint  n  Ṭanǧer  s  uɛemmed 
akken ad as-rwiɣ tiddest i umexluq-agi, bɣiɣ ad as-ṣubbeɣ deg 
wazal-is sdat n yimeɣnasen. “ ur ttakeɣ ara afus i wid yekkaten d 
wid iḥeqren, mi tesmentgem times, ad iyi-taznem ɣur-s”.  Ha-t-a 
wacu i as-nniɣ mi yi-d-yessuter ad ruḥeɣ ɣer temdint-agi tikelt-
niḍen. Akken ibɣu yili lḥal, segmi d-smareɣ ayen yellan deg-i, 
uɣaleɣ  qebleɣ  ad  ruḥeɣ  acukan  seggraɣ-as  tafada.  Ɛebdelǧalil, 
tettezzi ɣef uqerruy-is teqsiṭ-a, d annect-a i t-iḥettmen ad yeqbel 
ccerṭ-iw din din. Ha-t-a wamek i sawḍeɣ ad d-selkeɣ imeddukal-
iw iɣef yella Ɛezzuz d ccif. Ferneɣ-ten ad xedmen yid-i akken 
ur ten-yettarra ara di ttar ccif-agi. Segmi tɛedda teqsiṭ-agi, ṭṭfeɣ 
abrid ɣer Ṭanǧer, gemneɣ ad ṣeggmeɣ din lecɣal limer wissen 
amek. Aṭas i yeddan yid-i, yella umalal-inu n zik, Ɛezzuz, yel-
la yiwen  umejjay n  tuɣmas qqaren-as Benwanic, Ǧamal  n  Ɛin 
Ṣefra, yuɣal ɣer taggara d aneɣlaf n teɣdemt, yella daɣen Ḥmed 
Cawi, d aselmad n taɛrabt, d ameddakel n Benbella, rnu ɣer-sen 
yiwen akken qqaren-as Nayt Ṭeyyeb, d aɛeggal n yimeẓla n wu-
mlan23. Win ukkud d-nejbed lxiḍ dinna, isem-is Yesɛed, d amej-
jay n tuɣmas ula d netta, laṣel-is d aqbayli, tettwassen twacult-is 
belli d imjuhad yakk. Ihi sutreɣ-as i urgaz-agi lɛali ad aɣ-d-yaf 
axxam yesɛan liseɛ akken ad nennejmaɛ deg-s s wakken nella 
yakk d izzayriyen. Yessefrek lecɣal-is deg yiwet n tikelt mebla 
ma iɛeṭṭel, ijuba-aɣ-d akk ttawil ilaqen akken ad nennejmaɛ. Dɣa 
imir  nemtawa  gar-aneɣ  acu  n  waluf  ara  yeṭṭef  yal  yiwen  deg-
neɣ, tura yeqqim-d kan ad d-nejmeɛ izzayriyen n Ṭanǧer akken 
ad  asen-nessefhem  belli  yefka-ten  lḥal  ad  d-ɛiwnen  tagrawla. 

23  Services de renseignements.

51

Nella di xemsa yid-neɣ s wakken nekker i ccɣel, nessawel yakk 
i  yizzayriyen  yesɛan  gar  18  ar  60  iseggasen,  usan-d  yakk.  D 
Ḥmed Cawi i irefden awal d amezwaru, netta yettmeslay akken 
ilaq taɛrabt-agi n lfuṣḥa, ihi yezwar-d d netta akken ad ten-id-
yejbed ad smeḥsen. Iwenneɛ-d akken ilaq awal, ayen i d-yenna 
yettqenniɛ mliḥ. Yettmeslay ladɣa i wid yugin ad xellṣen tabzert. 
Argaz-agi, iles-is yetteḍ tasedda, yessen amek ara yellem awal, 
tikelt  d  arehheb  tikelt  d  areɣɣeb  akken  ad  uwten  iffasen-nsen 
ɣer lǧib ad xellṣen i lemend n tegrawla. Anejmaɛ-agi, nexdem-it 
di cuṭember 1957. Mi t-nfuk akken, niqal nemsawaḍ s ufus di 
xemsa yid-neɣ s yiɛeggalen-nni. Aseqḍiḍ-nni n zzɛama d lḥikma 
yerwi-aɣ  tiddest  daɣen.  Nekk  tuwi-d  fell-i  ad  ṭṭurceɣ,  ilaq  ad 
uwteɣ  yakk  s  ttawil  yellan  bac  ad  ten-id-rreɣ  ɣer  leɛqel-nsen. 
Tuddsa n ALN, ɣur-s annar anda sleɣmayen deg yiwet n temdint 
umi  qqaren  Leɛrayec,  tebɛed  s  kra  n  yikilumitren  ɣef  Ṭanǧer. 
Ruḥeɣ ɣer din, uwiɣ-d sin ifurguten deg-sen tirebaɛ yekkaten uz-
zal akken ad nesserbibeḍ wigi i tt-ileɛben akka xḍan tuddsa. Ɣef 
lxemsa n tṣebḥit, llan wejden akken ad ẓeḍmen fell-asen. Nufa-d 
anwi i d ccifan-nsen, yeggra-d kan ad ten-id-nesfeɛfeɛ seg yiḍes. 
Mi ten-id-neṭṭef, nenna-asen belli s kra n win ur nettxellis ara 
tabzert, yettuneḥsab d aɛdaw n Lezzayer yerna mara tawi tmurt 
timmunent,  mačči  kan  ad  ttufeḍḥen,  ad  tt-xellsen  ɣlayet.  Diɣ-
netta segmi nexdem akka, uɣalen-d s abrid ɣef zik lḥal. Nekka 
ḥala tlata wagguren bac nesfaq-d yakk medden ɣef wazal tesɛa 
tebzert  iwakken  ad  teddu  tegrawla  ɣer  sdat. Annect-a  yakk  n 
leɛtab d uṣubbu d walluy, mazal neggumma ad nemsefham nekk 
d Ɛebdelǧalil. Gar-i yid-s simmal yettzad yiɣisi, diɣ-netta terra-
yi tmara ad d-ḍebbreɣ amḍiq-niḍen aniɣer ara rreɣ, awi-d kan 
ur ttɣimaɣ ara tama n uɣeddar-agi. Mi lliɣ akken dɣa di Ṭanǧer, 
yefka-yi-d unembaḍ24 n temdint-agi apaspuṛ, ttraǧuɣ kan tagnit 
iwulmen akken ad ɛiwdeɣ abrid.

Tella  yiwet  n  teqsiṭ  daɣen  ɛaceɣ-tt  akked  Ɛebdelǧalil-agi 
beɛd. Akken kan t-sbedden d ccif, yefka-yi-d yiwet n lkalafa ad 
tt-xedmeɣ.

24  Gouverneur.

52

Yessawel-iyi-d  acu-t  wass-n  ɣer  lbiru  iwakken  ad  iyi-d-
iɛeggen  belli  ilaq  ad  ruḥeɣ  ɣer  Titwan  d  agensas25  n  FLN  ad 
ttekkiɣ  di  tseqqamut  ara  icarɛen  rebɛa  lǧunud  i  yettekkan  deg 
usended n uneḥbus ɣef wučči26. Segmi akken ugiɣ, yessefhem-
iyi-d belli ulac kra n leɛtab deg-s imi ccreɛ-nsen iban sani ara 
yeffeɣ.  “  Yeɛni,  tamsalt  teddez  tebrez,  tettwaḥkem  fell-asen  s 
lmut”  i  yi-d-yenna  s  ustehzi  mebla  ma  yecleɛ  deg-i  amek  ara 
xedmeɣ mi as-sliɣ akken. “ Acu ara xedmeɣ ihi nekk di ccreɛ i 
ineḍqen di tazwara d acu-t” i as-nniɣ. Ugiɣ maḍi ad ttekkaɣ deg 
usteɛmel yecban ccreɛ-agi. “ Ilaq ad tettekkiḍ tebɣiḍ neɣ tugiḍ, 
wagi d lamer!” i d-isuɣ fell-i am win ara d-yinin teddez tebrez. 
Yefka-yi-d tabrat ara s-siwḍeɣ i umasay n yiwen lka n lminitir 
n ALN di Leɛrayec. Rẓeɣ deg wul, ṭṭfeɣ abrid ɣer temdint-agi i 
d-yezgan gar Titwan d Ṭanǧer, ad tili azal n ssaɛa n tikli. Ama-
say n lka-agi d kumundu, isem-is Musa Ben Ḥmed(16) ( tuɣ-it 
yakan d kapitan mi teḍra teqsiṭ-agi ɣef way deg d-ruḥeḥ). Rziɣ 
ɣur-s  ɣer  lbiru,  ufiɣ-t  netta  d  umaray-ines.  Fkiɣ-as  tabrat-nni, 
nniɣ-as belli ilaq ad nemmeslay nekk yid-s kan acku taluft-agi 
teḥmeq mliḥ, d annect-t i yi-yuwin armi d din. Yeqbel ayen i as-
sutreɣ. “ Ayen akka yeḍran, yeḍra uqbel ad tuɣaleḍ d ccif n lka-
agi” i as-nniɣ iwakken ad d-yembetlal belli nezmer ad d-neɛteq 
tirwiḥin n lǧunud-agi. Ḍebbreɣ fell-as, nniɣ-as ma yella wamek 
ara  yazen  tabrat  i  Buṣuf  d  Bumedyen  deg  way  deg  ara  asen-
yessuter ad semmḥen i yimeḥbas-agi. Si Musa, yeqbel ṛṛay-agi i 
as-fkiɣ, yuzen-asen tabrat. Yuzen yiwen urgaz, yuwi-tt. Sin wus-
san umbeɛd, rran-d Buṣuf d Bumedyen yiwen yizen, d acu kan 
d  ameɛɛen  kan  i  d-meɛnen  deg-s  mebla  ma  faqen  wiyaḍ  belli 
semmḥen-asen  i  lǧunud-agi  n  lwilaya  IV.  Ɛebdelǧalil,  yečča 
times mi ssawḍeɣ ad xedmeɣ ccɣel akken t-bɣiɣ nekk. Ur yebɣi 
ara imi i asen-semmḥen, ur yebɣi ara imi i asen-uzneɣ tabrat. “ 
Acuɣer  ur  yi-tcawreḍ  ara  di  ccɣel-agi?”  i  yi-d-yezzem,  yuɣal 
yerna-yi-d kra n yimeslayen s wurrif “ Tḥesbeḍ-iyi ɛni d aqet-
tal?”.  Rebɛa  lǧunud-agi  n  lwilaya  tis  IV,  niqal  ffiẓen  ilsawen-

25  Représentant.
26  Grève de la faim.

53

nsen lemmer ur ten-nsellek ara. Nuwi-ten ɣer lka n Xmiset(17), 
lka-agi ḥala ayen n diri i d-yesmektay. Lka-agi iɣef lliɣ yakan 
d imeḍebber (di 1956), yella yakan d lka n ALN uɣur d-ttarran 
wid  i  d-yeẓẓarṭin  di  lɛesker  n  Fransa  dinna  di  Lmerruk,  dinna 
daɣen i keččmen yizzayriyen ɣer lɛesker n Lmerruk (ALM) bac 
ad  sleɣmun,  umbeɛd  di  taggara  n  useggas  n  1957  yuɣal  d  lka 
anda ttɛaqaben wid yeffɣen i ubrid. Aṭas n teqsiḍin i yeḍran di 
lka-agi, yuɣal win i t-id-ibedren i lǧunud ad ccarwen.

Lka n Xmiset di 1956. Ttwaɛqalen ɣer tama tayeffust setta yimeẓarṭiyen n lɛesker n 
Fransa.

Tarbaɛt n yiɛsekriwen izzayriyen imezwura i d-irewlen di lɛesker n Fransa, rran-d 
ɣer ALM. Umbeɛd rran-d ɣer ALN dinna di lka n Xmiset di yunyu 1956.

54

Leslaḥ amezwaru i d-tefka terbaɛt n ALM i terbaɛt n ALN di lmerruk. D timgeḥlin n 
303 i sxedmen di ṭṭrad amezwaru n umaḍal.

55

Di Zurix, ɛeddaɣ di tiṭ n tissegnit.

Di taggara n useggas n 1957, di teswiɛt ideg ur bniɣ ara maḍi, 
tettunefk-iyi tegnit akken ad beddleɣ amḍiq. Amasay-inu aqdim 
n wallalen n lɛesker27, win umi qqaren duktur Dris Gennic, yu-
sa-n ɣer Lmerruk acku faqen-as yimsulta n Fransa i lbabur i d-
yuwin leslaḥ akken ad t-leḥqen i yimjuhad n tmurt. Nekk yuɣ 
lḥal acḥal-aya ur t-twala tiṭ-iw. Leslaḥ-agi, uɣen-ten-id Gennic 
akked ccif n yimeẓla n Maṣer, qqaren-as Fetḥi Dib(18). Leslaḥ-
agi, limer d lebɣi ad yelḥeq ɣef zik lḥal ɣer Lezzayer, maca, ayen 
akka yeḍran, yessexreb lecɣal i yimasayen n tuddsa-nneɣ. Ilaq 
ad d-yaf umdan ttawil iwulmen akken ad d-yessenser si texfet-
agi yerna ilaq ɣef zik lḥal. Ha-t-a tura acu yessawḍen amasay-
inu  aqdim  Dris  Gennic  ad  iyi-d-yessuter  ad  ruḥeɣ  ɣer  tmurt  n 
Swis anda d-debbṛen leslaḥ-agi. Dinna yenna-yi ad afeɣ yiwen 
isem-is De Pouts, d netta ara aɣ-iɛiwnen ɣer yisenkiden28 n tmurt 
n Swis iwakken ad fken ttriḥ i lbabur yettwaḥebsen di Lmerruk 
ad yeqleɛ syin. Maca, nekk yeḍḥa-d d awezɣi ad ruḥeɣ imir kan 
ma yella ur yi-d-fkin ara lamer wid yellan d ccifan-iw, “Tzemreḍ 
si tura ad theggiḍ lqec-ik, Ɛebdelḥafiḍ Buṣuf ɣur-s lexber, ula d 
aweṣṣi iweṣṣa-d ad tekkeḍ ɣef Madrid, ad t-tafeḍ din yettraǧu-k” 
i  yi-d-yenna  Gennic,  yettusemma  ɣur-s  netta  teddez  tebrez,  ur 
yi-d-iṣaḥ ara ad d-iniɣ xaṭi. Rseɣ dinna di Madrid deg ugerjum n 
ccetwa, di yennayer 1958. Ufiɣ Buṣuf di ttiɛad dinna deg usensu 
i yi-imla Gennic. Nemsalam am leɛwayed, imir yenna-yi-d “D 
nekk  i  iḥettmen  fell-asen  akken  ad  k-id-aznen  d  kečč  i  waluf-
agi”. Tamdint n Zurix, ɣef wakken i tt-ssneɣ nekk di tallit-nni, 
teččur  d  imucaren,  s  kra  n  yimeẓla  n  wumlan29  yellan  ad  ten-
tafeḍ  din,  ayagi  yerna-yi  mliḥ  ccek  d  tugdi.  Ilaq  ad  nesellek 
lecɣal s tɣawla yerna ilaq daɣen uḥezzeb, acku ur neẓri melmi i 

27  La logistiqe militaire.
28  Les assurances.
29  Services de renseigement.

56

zemren ad aɣ-faqen, ad d-yeḍḥu kra din iruḥ am waman n udfel. 
Tin yernan ɣer-s, ula d Buṣuf yefka-as azal mliḥ i taluft-agi, ur 
ilaq ara ad nxab ihi. Argaz-nni umi qqaren De Pouts, nemlal-it, 
tura yegra-d kan ad d-refdeɣ lqec-iw syin di Swis. Maca, Dris 
Gennic,  iɛawed-iyi  ṛṛay  “  Ɣur-k  anda  tettembiwileḍ  syin,  ad 
n-awḍeɣ  ɣur-k  d  umatu”,  iseyyef  fell-i  mliḥ  akken  ad  qqimeɣ 
armi ɣileɣ yella kra n waluf-niḍen ara yi-d-yernu. Ṣebreɣ dinna 
nnig  nnhaya-w,  gguniɣ  amnar  xemseṭṭac  n  wussan.  Ɣas  ini-d 
ur  ffiɣeɣ  ara  maḍi  seg  usensu-nni  imi  teṭṭef-iyi  tugdi  ammar  i 
yi-ittfaqen  di  tmurt-agi  taberranit  i  wer  ssineɣ  ara  maḍi  maḍi. 
Timseqfin mi sliɣ belli mmeslayen-d di tɣamsa n Fransa ɣef lba-
bur-agi yettwaṭṭfen, tzad deg-i tugdi. Nniɣ-as tura iban kan ad 
d-aznen ɣer dagi imucaren-nsen bac ad awin issallen ɣef tkeb-
banit-agi i aɣ-n-yuznen leslaḥ. Ha-t-a tura acu yi-iǧǧan kebleɣ 
deg usensu simi ara d-yaweḍ Gennic. Yelfa-d ur ḍlimeɣ ara imi 
ugadeɣ akka, acku yella s tidet win i yi-d-iḍefren ɣer tmurt-agi, 
iɛus-iyi.  Yiwen  urgaz,  yefka-as  Rebbi  teɣzi  tehri,  mlaleɣ-t-id 
dinna deg uzniq ameqran n Zurix tama n usensu anda lliɣ. Mi 
d-yuweḍ ɣer tama-w, uwiɣ ccbiha-s belli ssneɣ-t yakan. Makken 
kan d-yuweḍ ɣer sdat-i, yezzi yečča-yi-d s wallen am win i yi-
tt-yettalasen. Teccarew yakk tfekka-w, acukan ilaq ad theddneɣ 
cwiṭ  ma  ulac,  kra  n  leɣlaḍ  kan  amecṭuḥ  si  lǧiha-w  ad  d-yeglu 
s wayen iɣef ur nebni. Limer ufiɣ imir ad tili zzyada ɣur-i, ma 
terra  tmara  meqqar  ad  tt-sxedmeɣ,  ini  kan  di  tmurt  taberranit 
ulamek. Anda ddiɣ ad yeddu yid-i, ilaq ad as-nesreɣ bessif fell-
i. Mmektaɣ-d amek akken i xeddmeɣ di Teqṣebt n Lezzayer mi 
rewwleɣ i yimsulta n Fransa. Uwḍeɣ ɣer wanda tella teftilt-nni 
tazeggaɣt i d-yeqqaren belli ad neḥbes, tuɣ-it ɣer tama-w tayet 
ɣer  tayet.  Yiwet  n  tikelt  ruḥeɣ  ad  ḥerqeɣ  ad  ɛeddiɣ  akken  ad 
as-snesreɣ, inḍeq-d imir: “ Mazal ur d-uwiḍ ara nnuba-nneɣ ar 
tura”, nekk yuɣ lḥal fkiɣ aḍar ad zegreɣ abrid. Kra lḥiɣ d netta 
am  tili-w.  Kkawent  tgecrar-iw,  nniɣ-as  tuweḍ-d  ssaɛa-w. Yugi 
maḍi ad iyi-ḍleq, yal mara as-iniɣ nesreɣ-as, ad t-id-afeɣ d tama-
w, isetqelleq-iyi mliḥ mliḥ. Nekk cukkeɣ imir belli yettekka ɣer 
temsulta n Swis, meɛna ur tḥeqqneɣ ara, d ccek kan. Amdan-agi, 

57

ur yeffir ara iman-is, ula mi kecmeɣ gar lɣaci dinna di lagaṛ n 
tmacint, yerna lɣaci am uclim, netta yeṭṭeɛ-d deg-i, tiṭ-is tugi ad 
iyi-teḍleq. Ɛeddaɣ ɣer yiwet n tḥanut uɣeɣ-d aɣmis n Marikan 
yili nekk awal n teglizit ur t-ssineɣ. Ur iɛeṭṭel ara yernan ula d 
netta yuɣ-d aɣmis n Le monde. Mi uwḍeɣ ɣer wanda d-ḥebbsen 
lkiran  uliɣ  ɣer  yiwen  lkar  zeɛma  ad  dduɣ. Akken  kan  iruḥ  ad 
yemdel tiwwura, udreɣ-d s tɣawla, ṭṭfeɣ abrid d tazzla. Tikelt-
agi nesreɣ-as i wagi yuɣalen akka d aɛessas-iw. Ṭṭfeɣ ataksi s 
lemḥirat, nniɣ-as i unehhar-nni ddu d yiman-ik ɣiwel. Mi uwḍeɣ 
ɣer laṛi-niḍen, muqleɣ akka d wakka ma ulac-it, greɣ iman-iw 
gar lɣaci, ṭṭfeɣ abrid ɣef uḍar. Tettezzi kan yiwet n tɣawsa deg 
wallaɣ-iw tura, ilaq ad beddleɣ asensu akken ad beɛdeɣ fell-as. 
Ruḥ  akken  armi  d  asmi  mlaleɣ  d  Gennic,  ur  t-id-mugreɣ  ara 
maḍi. Armi deqqal yeḍḥa-d belli d afesyan n yimsulta n Fransa, 
uznen-t-in  si  temdint  n  Lezzayer  segmi  akken  i  d-yettwafḍeḥ 
win  akken  i  aɣ-n-yefkan  leslaḥ. Afesyan-agi  yessen-iyi  yerna 
yessen gma Ɛumer. Acḥal d tikelt i t-in-uznen si Lezzayer ɣer 
ɣur-neɣ di Twerga bac ad inadi axxam-nneɣ deg yiseggasen-nni 
n rebɛin.

Axeddim i d-xedmeɣ mi d-uɣaleɣ di tmurt n Swis, iɛǧeb-asen 
mliḥ,  acemma  ur  ixuṣ,  ula  d  Gennic  icekker-iyi  ɣef  ccɣel-agi. 
Yenna-yi-d umbeɛd belli ad iruḥ ɣer Lqahira akken ad yeḥder 
deg unejmaɛ n CNRA(19). Akken kan i d-yebder awal-agi n Lqa-
hira qedfeɣ-t, nniɣ-as ad dduɣ yid-k, ḥawteɣ deg-s aṭas, meɛna 
yugi  ad  nruḥ  nekk  yid-s  deg  yiwen  n  ṛṛuplan.  Segmi  uwteɣ 
uwteɣ yugi, yuɣal nniɣ-as ɣer taggara: “ Tebɣiḍ neɣ tugiḍ, nekk 
ad ruḥeɣ ad ruḥeɣ ɣer Lqahira.” Awal-agi nniɣ-as-t am win tt-
yefran d ṛṛay-is. Tazwara n useggas n 1958, lḥal yeḥma mliḥ di 
tmanaɣt  n  Maṣer.  Simi  uwḍeɣ  kan  yessuter  Buṣuf  ad  iyi-iẓer. 
Armi  deqqal  Ssi  Mebruk  (Ɛebdelḥafiḍ  Buṣuf)  yerzan  armi  d 
ɣur-i ɣer usensu. D tagi i d tikelt tamezwarut ideg ara nnejmaɛen 
yimḍebbren n daxel d wid n berra di ccwar ara ten-yezdin ɣer 
yiwet ṭṭabla akken ad tt-frun ɣef uzekka n Lezzayer. Bɣiɣ ad iliɣ 
deg unejmaɛ-agi n CNRA, maca iweṣṣa-yi Buṣuf ur ḥeddreɣ ara 
axir-iyi aḥsab-is netta. “ Tamsalt, tundi, tezmer ad terwi akken 

58

ilaq  ɣer  taggara,  ma  ulac-ik  kan  axir”.  Iweṣṣa-yi  ad  ruḥeɣ  ɣer 
gma yellan di Surya, netta d anelmad deg uɣerbaz anda lemden 
tanhert n rruplanat di Alep. Yenna-yi-d ruḥ ɣer din simi ara terked 
teswiɛt. Ur xemmeɣ ara akk meḥsub mi tt-friɣ ad ruḥeɣ. Kra n 
wussan kan umbeɛd ččiɣ-tt-id di tmurt-agi, ufiɣ gma yettraǧu-
yi  dinna.  Cwiṭ-nni  i  n-kkiɣ  dinna  yesmekta-yi-d  yakk  rriḥa  n 
twacult-iw akked wussan n temẓi i nesɛedda akkenni. Ɣermeɣ-d 
cwiṭ n tezmert syin uqbel ad uɣaleɣ ɣer tlufa-niḍen i yi-ttraǧun, 
yal ta d amek i as-stumneɣ. Ṛṛay swayes d-ffɣen di CNRA, yusa-
d di lawan-is akken ad iyi-ɛiwden amḍiq anda ara kemleɣ axed-
dim-iw, ad ǧǧeɣ amḍiq-nni n zik i yi-tent-yesseṛwan. Tamsalt n 
useddu n ṭṭrad bḍan-tt ɣef yigezduyen30, wa d agezdu n ṭṭrad, wa 
d agezdu n wallalen31, wa d agezdu yerzan tamnaṭ n daxel atg. 
Ayagi merra iɛawed-as tikli i tegrawla, mačči kan d aya, ula d 
nekk tbeddel fell-i. Ɛmer Uɛemran, yeṭṭef agezdu n ṭṭrad, netta 
yebɣa mliḥ ad iliɣ di terbaɛt-is. Lebɣi-s yerra-t d ayen illan. “ 
Seg wass-a d asawen, Si Mensur yettekka deg ugezdu-inu. Ad 
yeqqim di Lmerruk maca ad yili ddaw leɛnaya-w srid” i yenna 
Uɛemran. Rriɣ-d nnehta, yekkes uɣilif d teɛkemt mi yi-d-yenna 
akken Buṣuf, yettusemma ulac ccek.(wali sbt 144). Awal, yenna-
t, imir kan yesseḍra-t. Fkan-iyi-d lkaɣeḍ i d-yesbegnen lxedma-
w  s  wudem  unṣib,  rnan-iyi-d  tadrimt  i  yi-ilaqen,  d  Uɛemran  s 
timmad-is i yi-tt-id-yefkan, yefreḥ mliḥ mi qebleɣ axeddim-agi.

30  Les départements.
31  Département de la logistique.

59

60

Ɛebban Remḍan di Madrid, yunyu 1957. Ɣer tama-s tazelmaṭ Krim Belqasem, ɣer 
tama-s tayeffust Saɛed Deḥleb d Benyusef  Benxedda.

61

Wissen ayɣer akka ulac Ɛebban?

Makken  lliɣ  di  Lqahira,  greɣ  tamawt  belli  ulac  Ɛebban 
Remḍan,  tḥeyreɣ  mliḥ  ayen  akka.  Yečča-yi-d  wul-iw  ad  ẓreɣ 
ayɣer “ Amek armi argaz am wagi i ixedmen agraw n Ṣumam ur 
as-sawlen ara akken ad yili di temlilit am ta ara yeqqimen deg 
umezruy?”, i la steqsayeɣ iman-iw imir. Asteqsi am wagi, tuwi-
d  ad  yili  acku  azal  yesɛa  Ɛebban  Remḍan  di  tegrawla  ur  yez-
mir ara ad t-yenkeṛ mmi-s n tmeṭṭut. Tuttra, mazal-itt kan akken 
teqqaz deg-i ula mi uwḍeɣ ɣer Ṭrables, ḥebseɣ cwiṭ dinna akken 
ad  sfeqdeɣ  ɣef  leslaḥ  i  jemɛen  dinna  si  leɛḍil  ad  t-ferqen  ɣef 
lwilayat merra. Mi uwḍeɣ ɣer Tunis kif kif, mazal teqqaz deg-i 
tyita. Kra d-kkiɣ deg ubrid mačči yiwet n tmacahut i d-ttɛeddin 
deg wallaɣ-iw. Qqareɣ-as ahat di Tunis i yella neɣ uznen-t ɣer 
walbaɛḍ imeḍqan ad d-yefru kra n waluf? Aɛeddi-nni i d-ɛeddaɣ 
ɣef  Ṭrables  ur  d-ifki  Rebbi  kra  n  walbaɛḍ  ara  d-yawin  lexber 
ara yesnefsusin fell-i aɣilif. Ula mi mlaleɣ d Ɛmer Ḥeddad umi 
ḥekmen akken s lmut deg yiseggasen-nni n rebɛin, ulac, ur d-
yuwi ara s lexber maḍi. Yenna-tt-id wuli-iw belli yella wacu i 
as-yeḍran d amxix, maca ṭṭfeɣ kan iman-iw skud ur tḥeqneɣ ara, 
ɣas ma ayen umi ḥusseɣ iban kan yella, swalen-iyi-d yidammen-
is. Dinna di Tunis ikecm-iten yakk ccek fell-as. Steqsayen arkelli 
sani yuɣal, acukan ḥedd ma ad iẓer kra. Ula d Si Ɛellel Taɛlibi, d 
ameddakel aqdim n Ɛebban, akken i ɣran, ur d-yuwi ara s lexber 
anda yella uḥbib-is aqdim. Ɣas akken di Tunis i yettili, ur yeẓri 
acemma  anda  yettili  neɣ  acu  ixeddem  urgaz-agi  yeswan  ɛecra 
yirgazen di tallit-nni. Seg wakken dayen uyseɣ win ara d-yebrun 
i kra, giɣ-d tissas deg yiman-iw, ruḥeɣ qsada ɣer ugezdu n ṭṭrad 
iwakken ad steqsiɣ Krim Belqasem bac ad d-yini xemsa tineg-
gura “ Ilaq ad nemẓer nekk yid-k uqbel ad uɣaleɣ ɣer Lmerruk” 
i as-nniɣ. Ur ẓriɣ ara ayen akka i d-yettban yesmaẓey. Yenna-
yi-d smenyafeɣ ad nemẓer anda niḍen, mbeɛɛid ɣef wanda yella 

62

lbiru-ines. Yefren  amḍiq  yeṣren  anda  ur  aɣ-isel  yiwen  acku  di 
tegnatin am tigi ula d iɣraben ɣur-sen imeẓẓuɣen. Yifit kan akka 
acku di taggara-agi n useggas n 1958, tundi liḥala, wa yeqqureɛ 
wa  am  wuccanen,  reɣben  yakk  lḥikma  dinna  di Tunis.  Belqa-
sem  krim  i  yebɣan  ad  iyi-iẓer  weḥd-i  armi  sacu  yellan  yeffer, 
yebɣa ad iyi-t-yemmel di ssereyya “ Ad d-tas tkerrust ad k-id-
tawi  syinna  si  lqahwa-nni  anda  neswa  leḥwayeǧ  yakan,  ad  k-
id-taf ɣef ttnaṣfa n yiḍ swaswa, mačči umbeɛd mačči uqbel” i 
yi-d-yenna. Ilḥeq-d unehhar-nni di lawan, yeldi-d kan tawwurt 
nekk takerrus kecmeɣ-tt, teqleɛ s zzḥel. Ayen akken akk i nekka 
deg ubrid d nekk d axemmem ɣef Ɛebban amek i as-teḍra. Nniɣ-
as ur ttuɣaleɣ ara ɣer Lmerruk alamma tban-iyi-d tidet fell-as. 
Nemlal,  nemsalam  am  leɛwayed,  imir  ruḥeɣ  qsada  ɣer  wawal 
“ Tenɣam ɛni Ɛebban?” i as-nniɣ. Ur inuda ara yakk ad yerwel 
i wawal neɣ ad t-ibeddel. limer tufiḍ daya kan, yesmar-d tidet 
am  wasif  mebla  ma  yeffeẓ  awal  armi  kan  bateɣ  “  Ih,  nenɣa-t, 
limer ad d-yuɣal ad as-nɛiwed”. Ɛebban-nni, nɣan-t watmaten-
is,  tagrawla-nni,  tɛawed  yakk  abrid,  tuɣal  yakk  d  ayen-niḍen. 
Tura d tazzla ɣer ukersi, mačči yakk d ayen akken i neqsed di ta-
zwara n tnekra i d-mazal  tura. Amxix am wagi yesɛa kan yiwet 
n lmeɛna; la asen-qqaren hemma i wid yebɣan ad ten-qazmen di 
lḥikma, ur ilaq ara ad yili win ara d-yekken nnig-sen. Ur d-ruḥeɣ 
ara syin armi t-zzmeɣ ɣef tmettant n urgaz am wa, lemmer mačči 
d netta, anwa ara iṣeggmen tagrawla deg ugraw n Ṣumam nnig-
s!  “  Limer  ur  tefkiḍ  ara  afus,  ulac  anwa  i  izemren  ad  yennal 
argaz am wagi” i as-nniɣ uqbel ad d-qelɛeɣ syin. Ini-d tura kečč 
ma mačči d lexsara yakk wannect-agi! Tagrawla, iruḥ-as lsas ɣef 
way deg ters yerna d arraw-is i t-yekksen ɣef tfukal ur nuwi ur 
nerri. Seggraɣ rrwaḥ-iw si Tunes ɣer Lmerruk s yir isali, maca, 
ṭṭfeɣ-t kan d serreyya ɣur-i. Ḥala amɛiwen-inu Ɛezzuz umi nniɣ 
s tuffra yerna weṣṣaɣ-t ad yerr xemsa ɣef yimi ammar i d-tgellu 
s kra n txazabit-niḍen. 

Ɛebdelǧalil-nni,  simmal  yettzad  deg-s  ucayaḍ  fell-i.  S  kra 
akken  ulac-iyi  d  netta  yekkat  amek  ara  yi-yerreẓ.  Maca  nekk 
anda ddiɣ yedda yid-i uɛessas. S uxeddim-agi amaynut i yi-d-

63

fkan,  tenneqlab  twerqet.  Nekk  ur  tt-ṭṭifeɣ  ara  ansi  teḥma  ɣef 
ccif-agi, xḍiɣ tteɣziza. Ur gmineɣ ara ad d-rreɣ ttar ɣef wayen 
akk i yi-ixdem, ur tt-xeddmeɣ ara teqsiṭ-agi ḥala ma iɛedda tilas 
am wakken yuɣ tannumi ixeddem-itt. Imceyyeɛ-ines umi qqa-
ren Mabed(20), inuda fell-i yufa-yi-d ɣef zik lḥal, yenna-yi-d kan 
akken s lḥamu d uzɣal belli Ɛebdelǧalil iceyyeɛ-d ad ruḥeɣ ɣur-s 
d umatu. Yeqqim dinna di lbiru-ines amzun d zzaɛim i wer yez-
mir ḥedd ad t-yeɣḍel. Yebda-d awal zeɛma ulac ṭṭaqqa n turart 
ɣur-s, yerna-as leḥdaqa-nni ines tamessast, nekk yebda yettali-d 
wul-iw imir. Ṭṭfeɣ iman-iw akken ibɣu yili simi ara ẓreɣ acu akk 
ara d-yini armi d taggara. “ Amek armi truḥeḍ ɣer Lqahira mebla 
ma tcawreḍ-iyi, ma d sslam i bɣiɣ ad t-tessiwḍeḍ i yumeddukal 
ahat ad iyi-d-tiniḍ” i yi-d-yenna. Nekk rriɣ-as kan akken d aqdaf 
mebla ameyyez yerna ayen i d-iɛeddan kan deg wallaɣ-iw nniɣ-
t-id. Ur zmireɣ ara ad anfeɣ i tegnit am ta ad tɛeddi kan akka sdat 
cclaɣem-iw, ur iɛedda ara fell-i uzaylal. Fkiɣ-as yiwet n temsirt 
ur tt-itettu ara ddunit-is kamel. Sxedmeɣ imeslayen d iqesḥanen, 
yeqlaleḥ  am  ubabat  umi  ten-id-ifuk  mmi-s.  Allen-is  brarḥent 
kan,  yeqqim  ddeqs  akken  ibedd-as  wawal,  ur  yeẓri  acu  ara  d-
yini seg wakken qessiḥit yimeslayen i as-nniɣ. Segmi yessebleɛ 
yakk imeslayen-nni, iga-d tissas deg yiman-is akken ad d-yerr 
awal, maca tikelt-a iḥuder iman-is deg wayen i d-yenna. Mebla 
ma ffẓeɣ awal, nniɣ-as srid belli sya d afella ur lliɣ d aqeddac-is 
ur yelli d ccif fell-i, ma d tura, rziɣ-d kan ɣur-s iwakken ad iyi-
d-yeǧǧ ttewṣaya ad uɣaleɣ deg umḍiq-is, wammag mačči d ara 
as-aɣeɣ awal. “ Ilaq ad nesseɛlem qbel aseqqamu n lwilaya tis 
V”  i  yi-d-yerra,  udem-is  yexcawet  ad  as-tiniḍ  yemzel  iḍegger 
idim, yettban-d si leḥzen amzun yella win i as-yemmuten. Ula 
akka, mazal ur yuwi ara nnṣib-is merra umcum, qrib yeɣli am 
ṭṭejra s lqedd mi belli ad as-nsiwel i Uɛemran s ttawil-nni n rra-
dyu bac ad t-nesseɛlem. Ssaɛa umbeɛd, taqsiṭ n Ɛebdelǧalil tekfa 
am usaru, acku tiririt i d-yefka Uɛemran tezreb “ Sexdem ddreɛ, 
aql-i da, d nekk i k-iḍemnen”, d wagi kan i d awal swayes i tt-
yefra  ɣef  ccif  n  tfidiralit  n  Lmerruk  taɣerbit.  Netta  yezli-tt-id 
nekk cleqfeɣ-tt, yeqqim-d kan ad yestenyi Ɛebdelǧalil akken ad 

64

d-tuɣal lḥikma ɣer ɣur-i, ma d netta d ayen ad yeɣbu yisem-is. 
Makka  tenneqlab  fell-as,  iban  kan  ad  d-ijab  wid  ara  t-iɛiwnen 
bac ad d-yuɣal s amḍiq-is. Acukan, mačči ɛeddi kan ad d-yerr 
ayen  i  as-iruḥen  netta  umi  yeffeɣ  ubecciɛ-is  belli  d  amesbaṭli. 
Sawlen-as-d  iruḥ  ɣer  Lqahira,  dinna  ur  d-yufi  ara  win  ara  as-
yefken  lḥeqq.  Ula  di  Tunes  akken  i  as-teḍra.  Dinna  yella  Si 
Ɛellel  Taɛlibi  d  aɛdaw-is,  yuwet  akk  ayen  umi  yezmer  akken 
ur  d-ireffed  ara  s  uqerruy. Yuɣal-d  d  aɛari  di  Tunes,  ḍerrfen-t 
yakk, ur yufi yiwen ad t-yalel akken ad d-yeffeɣ si texmert-nni 
ideg yeḥṣel. Seg yimir-n ur d-yeggra yiwen ɣer tama-s. Acu ara 
yexdem umeɣbun, iruḥ ɣer Lalman amer ahat ad as-aznen ɣer 
dinna amrar ad yeṭṭef kra n uxeddim syin. Acukan teẓẓeg-as ɣer 
lqaɛa. D Mabed i t-iselken dinna mi iruḥ ɣer Kulun ad d-yefru 
yiwet n taluft. Mi ruḥeɣ akken nekk ɣer dinna di tegrest-nni n 
1958, ufiɣ-t deg yir liḥala. Ur yi-ifki ara wul-iw ad t-ǧǧeɣ akken, 
d  lwaǧeb  fell-i  ad  t-ṣreɣ,  uɣeɣ-as-d  llebsa  imir,  rniɣ-as  cwiṭ  n 
umeṣruf swayes ara yesɛeddi taswiɛt.

Di  Lmerruk,  aluf  amezwaru  umi  kkreɣ  d  ajmaɛ  n  leslaḥ 
yemferqaɛen akka d wakka mebla tuddsa. Syin imir, uzneɣ wid 
ixeddmen yid-i akken ad d-ḍebbren wid yesnuzun leslaḥ ddaw 
ufus ad d-awin fell-asen ayen swayes ara nɣit wid imjuhad. Ta-
murt n Ṣbenyul teqreb, d netta kan i d tifrat iwakken ad d-nes-
senser syin leslaḥ s waṭas. Nettawi-ten-id ɣer Lmerruk s tkerṣin, 
nettreqqiɛ-itent akken ur d-ttbanent ara yella kra d-bubbent, imir 
nettɛebbi-ten  ɣer  yikamyunen,  ula  d  wigi  nettarra-asen  ayen 
niḍen s ufella bac ur d-ttbanen ara, nettawi-ten sakin ɣer Lez-
zayer. Am wakken kan i nebda ccɣel mi nuwi akken leslaḥ-nni 
tiklet tamezwarut i nettkemmil, nessaɣ-asen tannumi am wakken 
acemma ur yeḍri, ma ulac, yezmer ad terwi tiddest. Di tallit-nni, 
d Benyusef Benxedda uɣur ttarran di Lezzayer tamanaɣt. Tikwal 
s  kra  akken  ara  nazen  ɣer  Lezzayer  ur  ttafen  ara  win  ara  ten-
id-iqablen dinna. Akka i teḍra yiwet n tikelt i yiwen ukamyun, 
nerra-t-id  armi  d  Lmerruk.  Imir  yuɣ  lḥal  yella  usended-nni  n 
tmanya wussan yerna imir daɣen i ṭṭfen Lɛerbi Ben Mhidi. Ihi 
iɛeggalen n CCE(22) fran-tt d ṛṛay-nsen ad ffɣen si tmurt ammar 
i asen-xeddmen. Ɣef waya i ulac Benxedda(21), wammag tikelt 
tamezwarut  ɣur-s  i  ttreḍqen  leslaḥ  imezwura.  Yessawel-iyi-d 

65

winna  i  yuwin  leslaḥ-nni, yenna-yi-d belli ulac  win  ara  yawin 
“ddellaɛ-agi” dɣa umreɣ-t ad d-yuɣal yis-s.

Ayagi merra bac ad ẓren yimdanen acḥal yewɛeṣ lḥal iwak-
ken  ad  d-tesɛeddiḍ  leslaḥ  ɣer  tmurt.  Lxiḍ-nni  n  Morice  akked 
winna  n  Challes(23)  i  reṣṣan  di  1958  uɣalen-aɣ  syin  ɣer  sdat  d 
iɛewwiq ameqran iwakken ad ngerrez ccɣel. Nella zik nessed-
duy  lecɣal  akken  ilaq. Yella  Mḥemmed Yusfi  d  ccif  n  FLN  di 
Madrid,  d  netta  i  d-yelhan  d  tiɣin  n  leslaḥ  dinna.  Ddiɛyat-nni 
yakk i d-ssuffuɣen ɣef Lmerruk d tikerkas. Tamurt-agi tɛawen-
aɣ mliḥ ama mi yella Muḥemmed V ama mi yella mmi-s Ḥasan 
II. Ayagi yiwen ur yezmir ad t-yenker. Lmerruk, tettekka ula di 
tiɣin n leslaḥ acḥal d tikelt, ttekkan ula deg usiweḍ-nsen. Maca 
deg useggas n 1958 d asawen, tbeddel teswiɛt, lexyuḍ-nni n tristi 
i xedmen, uɣalen-aɣ d iɛewwiq bac ad nexdem am zik. Almend 
n ṛṛabul i d-yexdem Uɛemran, azal n 6000 n yizzayriyen i tečča 
trisiti  ama  deg  usammar  ama  deg  umalu,  rnu  ɣer  waya,  aṭas  i 
yemmuten niḍen kra tekka akken tegrawla umbeɛd. Ɣef ssebba n 
lexyuḍ-agi dɣa i d-uwin Uɛemran di berra. Deg useggas n 1959, 
rran-d Meḥmud Cirif deg umḍiq-is. Argaz-agi ulac acu d-yerna, 
limer tufiḍ d  aya kan, tuɣal teẓmek fell-aneɣ ugar n zik. Ula mi 
d-rran Buṣuf ur izad wara. Akken ibɣu yili, makken xeddmeɣ d 
Uɛemran azal n useggas, nessaweḍ ad ngerrez acḥal d axeddim, 
nessekcem-d ayen din n leslaḥ. Mačči d asenɣes ara sneɣseɣ s 
wawal-agi deg wazal n sin yirgazen-agi i d-yernan fell-as.

Nekkni,  axeddim-nneɣ,  yuɣal  yettfaka  mara  naweḍ  ɣer  tli-
sa. Mi nessaweḍ leslaḥ ɣer din, ur neẓri amek i ten-ferqen. Ur 
zmireɣ ara ad d-iniɣ acḥal n leslaḥ i iɛeddan i tilist akkin, ẓriɣ 
kan  belli  ayen  ḥwaǧen  yimjuhad  ar  taswiɛt-nni,  yuweḍ-iten. 
Mi  yella  akken  Meḥmud  Cirif,  txus  mliḥ  teywalt32,  annect-agi 
yerwi-aɣ mliḥ deg uxeddim-nneɣ, yerna Fransa tessexdem yakk 
ttawilat akken ur d-nettḍebbir ara leslaḥ. Teggra-aɣ-d kan yiwet 
n tifrat imir; ilaq d nekkni ara ixeddmen leslaḥ-agi bac ur nettar-
ra ara leɛnaya ɣer wid ixeddmen ddaw ufus imi tikwal ttaǧǧan di 

32 La communication.

66

lweǧeb-nsen. Yuɣ lḥal di 1956 yakan, nexdem-d yiwet n lagṛunad 
deg yiwet lluzin tamecṭuḥt di Titwan. Llan tlata yilmeẓyen ideg 
yella  Ɛisa  Ɛebdesmad,  n  Kazablanka  arkelli,  sawḍen  ad  aɣ-d-
xedmen yiwen umedya iɣef nkemmel. Fkiɣ mliḥ azal i ccɣel-agi 
imi d nekk i d amasay.

Dagi mi ttɛebbin leslaḥ ɣef zzwayel iteddun ɣer tlisa. Tugna-agi tedda-d deg usaru 
swayes ɛawnen tuddsa n ALN, asaru-agi xedmen-t imarikaniyen di Lmerruk, di lka 
n ALN.

67

Leslaḥ n Rrus i d-yuwḍen s afus n ALN di Lmerruk.

Leslaḥ n Rrus i d-yuwḍen s afus n ALN, iɛedda-d qbel ɣef lɛesker n ugellid deg 
useggas n 1961.

68

69

Amɛic akked wallalen n ṭṭrad: d lmut i iqerben 
wala nutni.

Ayen  yerzan  amɛic  akked  wallalen  n  ṭṭrad,  d  agezdu-nneɣ 
yettabaɛen tuddsa n MALG(24) uɣur d-rran leɛnaya ccifan n te-
grawla.

Aṭas  n  tmura  i  aɣ-d-iɛawnen  ladɣa  tamurt  n  Ṣṣin.  Ilaq  ad 
ẓren yimdanen belli s kra akken ttruḥun yiɛeggalen n GPRA(25) 
ɣer Ṣṣin, d imasayen n tmurt-agi i d-inecden iman-nsen ad aɣ-
ɛiwnen. Kra dagi i lfayda n tegrawla-nneɣ.

D lemxalḍa-agi yellan gar-aneɣ i swayes nessaweḍ ad d-nawi 
ɣer-sen ama d amɛic ama d llebsa. Fkan-aɣ-d lbabur yeččur d 
iqendaṛen  n  ṛṛuz  d  ttay  akked  llebsa,  ama  n  tlawin  ama  n  yir-
gazen.

Llant  daɣen  tmura-niḍen  i  aɣ-d-iɛawnen  akka  am  Kuba. 
Ttaznen-aɣ-d tissit yesɛan larkul, abeɛda ṛṛum. Ccifan n tmurt-
agi, d imeddukal n tegrawla-nneɣ, ɣilen iserdasen-nneɣ am wid 
n Marikan n wadda, ur ttruḥun ara ɣer ṭṭrad alamma uwten-tt d 
ṣṣekra. Nekkni, amek i nxeddem, nettbeddil-d tissit-agi i tmurt 
n  Lmerruk  s  llebsa  n  lɛesker.  Uznen-aɣ-d  daɣen  ddexxan  s 
yiɛemmuren, nbeddel-it-id daɣen s yisufar i netteḥwiǧ yal ass.

Axeddim  i  nxeddem  deg  yillel  agrakal  d  akeṛfi,  ur  yeshila 
ara acku tuddsa yerzan lembaber n Fransa terra kullec ɣef tiṭ-is 
iwakken ad teṭṭef lembaber i d-yettawin amɛic d leslaḥ i lmend n 
tegrawla-nneɣ. Imeẓla uzzigen33 n Fransa, ḥercen mliḥ, qeddcen 
akken iwulem di tama n yillel agrakal.

Acḥal  d  tikelt  i  ssawḍen  ad  ṭṭfen  lembaber  i  nekra,  wid  i 

d-yettɛeddin d yillel agrakal.

33  Services spéciaux.

70

Ilaq amdan ad yesteɛref belli aṭas n ttawilat i sxedmen yiru-
myen armi i aɣ-seṛwan tameṛzagut, ur nesɛedday ara kra alam-
ma necru-tt merriɣet.

Ma d ayen yerzan tiddukla n URSS, aɣ-d-temmekta ara armi 
qrib ifut lḥal, nekk lliɣ d inigi yerna d amigaw n umezruy34, ad 
d-iniɣ akk ayen yellan.

Yiwwas ixdem-iyi-d lxiḍ Buṣuf d yiwen umasay n yidles di 
tmahelt  (ambassade)  n  URSS  di  Lmerruk.  Mi  nemlal,  yesteq-
sa-yi-d umsaya-agi ɣef lǧunud n yellan di tmurt amek i ttwalin 
tiddukla n URSS, “ Ur ken-ḥemmlen ara” i as-nniɣ mebla ma 
ṣṣreɣ awal-iw. Sfehmeɣ-t ayɣer i as-nniɣ akken. Sfehmeɣ-t belli 
tuddsa n ALN ulac anda ur as-d-ceyyɛen ara leslaḥ, ula d timura 
n lɣerb ukkud ur neɛdil ara mliḥ, fkant-d amur-nsen, yili tiddukla 
n URSS i yettɛawanen zeɛma igduden yettwaḥeqren, urǧin tefki 
leɛtab i yiman-is ad aɣ-d-tɛiwen yiwwas. Ilaq ad d-nini belli at 
tmurt-agi  smaẓyen  aṭas  d  wamek  i  d-gren  afus  ad  aɣ-ɛiwnen, 
ula  akken  armi  d-traḥ  timmunent.  Makken  bdant  lemcawrat  d 
yirumyen i d-fkan afus. Ihi, ur d-neṭṭif ara leslaḥ s ɣur-sen armi 
d-iban belli ad nawi timmunent.

Uqebl  akka  ad  aɣ-d-tɛiwen  tiddukla  n  URSS,  nessaweḍ-d 
yakan ayen din d leslaḥ ɣef tikelt, azal n 3000 n ṭun. Ad d-fkeɣ 
kan amedya, lbabur umi semman Bulgaria, nṣubb-it-id di 24 n 
ssaɛa; d Buṣuf i d-yefkan lamer-agi. Nessexdem allalen imaqra-
nen  n  usiweḍ,  ladɣa  ɛawnen-aɣ-d  mliḥ  yimerrukiyen  deg-sen. 
Maca, annect-agi yakk n leslaḥ i ctaqen yimjuhad, ur ffiɣen ara 
si Lmerruk acku xedmen abaraǧ n trisiti ɣef teɣzi yakk n tlisa n 
tmurt.

Taluft-agi n leslaḥ, ur teqqim ara kan deg usɛeddi-nsen akkin 
i tlisa umi yezzi lxiḍ n trisiti. Uqbel ayagi, ula d ajabi yeḍḥa-d 
d  aɛtur.  Imeẓla  n  Fransa,  ḥerṣen-tt  mliḥ  s  lɛessa  n  lembaber  i 
d-yettɛeddin  deg  yillel  agrakal.  Yerna  tin  i  tent-yugaren  akk, 
imeẓla-agi n Fransa i yezgan ɛussen am wuccanen di lmerṣat n 

34  Acteur dans l’histoire.

71

Lurup, rran iman-nsen zeɛma d tuddsa n yirebraben, semman i 
yiman-nsen “ la main rouge”, ɣeḍlen-d rrehba, kra dagi akken ad 
rẓen ifadden i wid yesɛeddayen leslaḥ ddaw ufus i lmend n FLN.

Kulunil  Mercier(26),  yella  d  afesyan  aɛlayan  n  yimeẓla  uffi-
ren35 n Fransa. Sbedden-t ccifan-is akken ad d-yawi yakk isalan 
ilaqen ɣef FLN s umata akked wayen yeɛnan aselleḥ n yimju-
had.  Leslaḥ,  d  netta  kan  i  yessidiren  ṭṭrad,  ɣef  waya  i  as-fkan 
yirumyen azal i ccɣel-agi i yettwaxdamen s tuffra. Ihi Kulunil 
Mercier yesbedd yiwet n tuddsa n lɛessa n Lurup, annect-ila-tt, 
d aẓeṭṭa. Isers imucaren-is di yal lmeṛsa. Imucaren-agi ttawin-
as-d ayen din d adrim, rennun ttafen-as-d ismawen n lembaber i 
d-yettawin leslaḥ d wayen akk yetterḍiqen, nutni ur ttnadin ara 
ad ẓren sani teddun, awi-d kan ad as-fken ismawen-nsen.

Kulunil Mercier, ixeddem srid akked d tuddsa n Fransa yerzan 
lembaber. Tuddsa-agi ccɣel-is d taɛessast n lembaber, ismawen-
nsen akked wanda teddun. Deg umedya, ma yella kra n lbabur 
iteddu ɣer Marikan, ayagi sɛan deg-s lfayda, maca ma yella cuk-
ken-t kan d ccek, ad t-qnen kan di Lmerṣa Lekbir (Wehran) bac 
ad d-ṣubben leslaḥ yellan deg-s. Kulunil-agi bu teḥraymit, aṭas n 
yiɛekkiren i aɣ-d-yessas, yuwet akk ayen umi yezmer akken ad 
yeɣleq tiwwura fall-aneɣ ur d-nessekcam ara leslaḥ.

Yura yiwen n ṛṛabul kulunil-agi i umasay-ines, kra yella kra 
yerna deg-s. Ha-t-a wacu i as-yenna: “ Xedmeɣ azeṭṭa n tissist di 
Lurup annect-ila-t, kra n uɛeggal n FLN ara iɛerḍen ad yesɛeddi 
leslaḥ ad yewqeɛ deg-s”, maca di tilawt mačči akka i tella dɣa 
maḍi, acku iwala kan lembaber i d-iɛeddan ɣef ufus-is inuda-ten, 
ur iwala ara lembaber-nni i d-nessekcam s tuffra armi d lemerṣa 
n Lmerruk. Ad d-iceḥḥed ɣef lekteb-agi ines lbabur umi qqaren 
Bulgaria i d-yuwin 3000 n ṭun n leslaḥ.

Diɣ-netta,  imasayen  n  Fransa  di  tallit-nni,  ččan  times  ɣef 
ccṭara-agi  n  yiɛeggalen  n ALN  i  yessawḍen  ad  d-awin  lbabur 
idemmek d leslaḥ armi d lmerṣa n Lmerruk, yerna sdat cclaɣem 

35  Services secrets.

72

n  yiɛessasen  n  Fransa  umi  yeqmec  Rebbi  tiṭ.  Cfiɣ  makken  d-
nuwi leslaḥ di lbabur-agi n Bulgaria, nugad ansi d-kkaten yiru-
myen ɣer wakal n Lmerruk, neɣ ahat ansi d-nḥeṣṣel gar yifassen 
n  yimucaren  n  Mercier.  Yiwet  n  tikelt  dɣa,  nessaweḍ  ad  as-
nfaq i yiwen umucar di Ṭanǧer, ass-n iɛuss-aɣ-d umcum, maca 
nessaweḍ  ad  nesɛeddi  leslaḥ  armi  d  anda  yeḍmen  lḥal. Yerna 
mačči d tin i d tikelt taneggarut ideg ara nkellex imeẓla n tɛessast 
s lbabur Bulgaria, kra da bac ad nɣit tuddsa n ALN i yeḥwaǧen 
leslaḥ aṭas.

Syin ɣer sdat, ayen din n leslaḥ i d-ikeččmen ɣer Lmerruk. 
Tiddukla n URSS, tettazen-aɣ-ten-id ɣer Lɛesker n ugellid d wa-
mek ara aɣ-ten-id-leḥqen wigi. Maca, ayen i d-yettɣiman d aɛtur 
d asɛeddi n wannect-n yakk n leslaḥ ɣer tmurt, dinna, ḥwaǧen 
ayen din d aqerḍas.

Aɛtur-agi, ɣas ini-d ur yesɛi ara tifrat imi yella lxiḍ-nni n trisi-
ti n Challes akked Morice. Aṭas n lǧunud i aɣ-yemmuten dinna. 
D abaxix ameqran deg wayen yettmettaten dinna n terwiḥin n 
wid yettaɛraḍen ad ɛeddin syin. Acḥal d ccif d umasay n Lwilaya 
V i yeǧǧan taglimt-is din mi ɛerḍen ad kecmen ɣer tmurt. Ta-
dyant n kulunil Luṭfi d amedya ameqran. Yessaweḍ ad yekcem 
ɣer tmurt, maca, zzin-asen-d netta d yimeddukal-is, nɣan-ten di 
temnaṭ n Beccar.

Akken  tebɣu  tewɛeṣ  teswiɛt,  nessaweḍ  ad  nesɛeddi  kra  n 
leslaḥ ɣer tmurt, maca mačči aṭas. Ayen akka i nuzen mačči d 
ayen ara yekfun i yimjuhad n tmurt uɣur d-ibges urumi mebla 
cceḥa. Suffɣen-d akk ayen isɛan d allalen akken ad zeḍmen ɣef 
yimjuhad. D jiniral Challes i d ccif-nsen, netta d De Gaulle i t-
id-yuznen. De Gaulle, ixdem leḥsab akken ara yessenger tuddsa 
n ALN di tmurt.

Uguren-agi yakk i yellan iwakken ad nessiweḍ leslaḥ i wid 
yellan di leɣwabi n tmurt, glan-d s waṭas n leɣlaḍ gar yimasayen 
n tegrawla i yennuɣen acḥal n tikelt. Ugur-agi yuweḍ ɣer lḥedd-
is di tezɣent-nni n 1962, imir tban-d teɛdewt udem allen.

73

Nekk akken walaɣ timsal, yuwi-yi-d rebbi limer nessaweḍ ad 
nesɛeddi yakk annect-n n leslaḥ i iḥeṣlen di tilist n tmurt tili ahat 
nuwi timmunent deg 1958 yakan. Ini kan, lexyuḍ-nni n Morice 
akked Challes uɣalen am tiẓẓit di taɣect i terbaɛt-nneɣ d-yelhan 
d uqerḍas.Yerna mačči d leḥrara i ixuṣṣen neɣ d tiḥerci, kra yel-
lan d ttawil, nessexdem-it akken ad nɣit lwilayat-nneɣ s leslaḥ.

Nettaɣ-d leslaḥ ula ɣef Lalman, njuba-d lxiḍ akked yiwet n 
terbaɛt  yellan  zik  d  inaẓiyen. Tugti  deg-sen  ttin-tt  ɣer  usnaz  n 
leslaḥ segmi xeṣren d tasawent.

Iwakken kan ad d-uɣaleɣ ɣer wugur-agi n leslaḥ, nniɣ-d lba-
bur amezwaru i d-nessaweḍ ɣer Lmerruk ideg yella wayen din 
d  aqerḍas,  qqaren-as  Bulgaria  acku  yusa-d  si  tmurt  n  Bulgari 
di taggara n 1959 neɣ ma di tazwara n 1960. D tamurt n Ṣṣin 
uɣur  d-nettawi  aṭas  n  leslaḥ,  wammag  timura-agi  n  lǧiran  am 
Tunes d Lmerruk akked tmura taɛrabin, ttakent-aɣ-d kan s cwiṭ. 
Tugti n leslaḥ i d-nessekcam, d tiɣin i ten-id-nettaɣ. Nuɣ-d ula 
di Ṣbenyul acukan drus, nettaɣ-iten-id ddaw ufus kan ɣer wid ur 
nesɛi ara lekwaɣeḍ.

Ad d-iniɣ kan tidet, acḥal d tikelt i neḥṣel imi d-nettaɣ leslaḥ 
ddaw  ufus  ɣef  wigi  ur  nesɛi  ara  lekwaɣeḍ.  Lxedma  yid-sen 
teččur d iɛewwiqen.

Ad d-fkeɣ kan yiwen umedya ɣef waya. Yiwet n tikelt nuɣ-d 
ayen din n leslaḥ di Lalman, d yiwen akken urgaz i nuzen ɣer 
din iqḍa-d ccɣel. Mi d-leḥqen ɣer-neɣ, nerza-asen nufa kra din 
d akellex! Acu yellan daxel, d imuturen iqdimen! Mi nesɛedda 
di  lbeḥt  argaz-nni  i  nuzen,  yenna-aɣ-d  belli  di  tegnit-nni  ideg 
ɛeddan  ad  ččaren  lbabur,  d  leslaḥ  i  yellan  ɣer  tama-s.  Segmi 
ixelleṣ d tasawent, netta yefka laman, s amek yeɣfel, nutni rran-
as-d d ayen niḍen. Ha-t-a tura amek i tḍerru mara tettsewwiqeḍ 
ddaw ufus akked yimakaren. Ayagi nebna fell-as yeɛni di tazwa-
ra.

Ayen  yerzan  lembaber,  aṭas  i  d-tekra  tuddsa  n  FLN. Tekra-
d Atos  akked  Dina.  Lbabur-agi  n  Dina  yettekki  Hewwari  Bu-

74

medyen seg wid i t-yessexdamen, netta yuɣal, segmi tefra, d ccif 
n lɛesker n tmurt. Asmi d-yusa lbabur-agi ɣer Lmerruk, mazal ur 
uɣaleɣ ara d amasay n ugezdu n leslaḥ di tama n umalu.

Lbabur umi qqaren Atos, ṭṭfen-t deg yillel agrakal. Uwin-t-id 
umbeɛd ɣer Lezzayer. Ma yella d lbabur Slovenia, nuɣ-it-id di 
Yuguslabi.  D  duktur  Dris  Gennic  ukkud  yedda  kulunil  amaṣri 
Fetḥi Dib i d-yeqḍan ccɣel-agi. Ɣef wakken nesla, lbabur-agi, 
akken  kan  t-id-uɣen,  yenza.  Makken  t-id-uɣen,  yuɣ  lḥal  ẓran 
yimeẓla  n  Fransa.  Ǧǧan-ten  armi  t-id-uɣen  ččuren-t,  yeṭṭef-d 
abrid ɣer Lezzayer, zewren-as-d ṭṭfen-t deg yillel agrakal. Sen-
zen-t yirumyen umbeɛd, nekkni neẓran ayagi di teswiɛt-nni.

Ma yella d lbabur umi qqaren Ledis, uɣen-t-id di Čikuslubaki, 

ula d wagi ṭṭfen-t yirumyen, maca ur d-uwiɣ ara s lexber amek.

Tigi d timacinin i sexdamen lǧunud n ALN iwakken ad d-ṣubben leslaḥ di lembaber, 
wid d-uwin i terbaɛt n ALN di Lmerruk.

75

Wigi d lǧunud n ALN i d-yettṣubbun leslaḥ deg ukamyun.

Imussnawen n leslaḥ (technicien) n ALN, sefqaden ɣef yisnedyaq n leslaḥ i d-yuwi 
DLO

76

Duktur Lxaṭib (yelsa aqendur amellal), d amasay di ALM, yuɣal d aneɣlaf umbeɛd. 
Iɛwen aṭas tagrawla n Lezzayer.

Si Mensur Budawed akked Benaɛli Budɣen umi qqaren Kulunil Luṭfi, amasay n 
lwilaya V. Yid-sen Ɛebderreḥman Berwan umi qqaren Ḥaǧ Safar, d amasay n DVCR 
ɣer MALG (1958)

77

Irumyen, ḥercen, nekkni, nfaq-asen.

Seg  useggas  n  1958  d  afella,  imeẓla  n  wumlan  n  Fransa36 
ḥerṣen-tt ugar n zik. Ɛerḍen mačči tikelt mačči snat amek ara aɣ-
d-skecmen imucaren-nsen gar-aneɣ akken ad xedmen yid-neɣ di 
tenmehla d-yelhan d uselleḥ n yimjuhad, yerna sxedmen ttawil 
swayes mačči ɛeddi kan ad asen-tfaqeḍ.

Tikelt  tamezwarut  ideg  ɛerḍen  ad  aɣ-d-kecmen  ɣer  tuddsa, 
uznen-d agensas n Maṣer di Lmerruk. Cwikan neḥrec nfaq i tyita 
sani tetteddu. Agensas-agi n Maṣer iqesd-aɣ-d s Ccix Xireddin(27), 
wagi yella zik d aɛeggal di tiddukla tazzayrit n yimussnawen n 
tneslemt  (oulémas),  imir  mi  t-id-yeqsed  ugensas-agi  n  Maṣer, 
tuɣ-it d agensas n FLN ɣer yimḍebbren n Lmerruk. Yenna-as-d 
umaṣri-agi belli yella yiwen urgaz yettnadi ad yissin albaɛḍ deg 
yimḍebbren n ALN bac ad msewwaqen ɣef leslaḥ akked lmuna 
ma  ad  yaɣ.  Mi  yi-d-yenna  Ccix  Xireddin  belli  yebɣa  ugensa-
agi  n  Maṣer  ad  aɣ-yessemlil  d  urgaz-agi,  nekk  din  din  nniɣ  i 
terbaɛt-iw  ad  heggin  iman-nsen  acku  di  tegnatin  am  tigi  ulac 
laman. Uwiɣ yid-i tarbaɛt-iw ɣer uxxam anda yezdeɣ ugensas-
agi n Maṣer, umreɣ-ten ad gren tamawt i kra n wid ara d-yerzun 
tasebḥit-agi  ɣer  ugensas-agi.  Iɛeggalen  n  terbaɛt-iw,  xedmen 
am  wakken  i  asen-nniɣ.  Tameddit-nni  kan  fkan-iyi-d  yiwen  n 
ṛṛabul yiwet s yiwet ɣef wayen yeḍran. Ɣef wakken d-nnan di 
ṛṛabul-agi,  yusa-d  yiwen  akken  ɣef  uḍar,  yekcem  ɣer  uxxam-
nni. Amexluq-nni, yelḥa-d tlata ikilumitren si Rabaṭ armi d anda 
yezdeɣ umaṣri-agi. Azgen n tsaɛet umbeɛd, yeffeɣ-d syin, yuɣal 
swaswa ansi d-yekka. Mi yuweḍ ɣer laṛi n lkiran, yerkeb ad iruḥ 
si Rabaṭ ɣer Meknas. Teḍfer-it terbaɛt-iw s tkerrust, walan-t ires-
d di Meknas, tettraǧu-t dinna yiwet n tmeṭṭut. Tuwi-t tmeṭṭut-nni 
di  tkerrust,  ruḥen  ɣer  yiwen  n  rrisṭura  di  temdint.  Mi  d-ffɣen 
syinna,  ruḥen  di  sin  ṭṭfen  abrid  qsada  ɣer  yiwet  n  lkaẓirna  n 
Fransa i d-yezgan di Lḥaǧeb. Seg-s akka, amasṛi-nni, yezzem-

36  Services des renseignements français.

78

d Ccix Xireddin, yesseḍlem-it ayɣer ur as-yuzin ara yiwen seg 
yimasayen n ALN akken ad mlilen. “Acu i yeḥseb akka iman-
is Mensur-nni?” i as-yenna s wurrif umaṣri-nni. “ Yusa-d urgaz 
akken ad iɛiwen tagrawla n tmurt, Mensur izgel ttiɛad?” i as-d-
yerna daɣen i Xireddin. Nekk limer ufiɣ ur d-ttemliliɣ ara yakk 
Xireddin uqbel akken ad ɣreɣ ṛṛabul-nni i d-texdem terbaɛt-iw 
ɣef umexluq-nni ara aɣ-yessenzen leslaḥ. Segmi d-jemɛeɣ yakk 
isalan ilaqen, fkiɣ-as imir ttiɛad, ḥareɣ ad nemlil. Agensas-agi 
nneɣ n FLN di Lmerruk, yečča times. Mi nemlal, fkiɣ-as ṛṛabul-
nni, yewhem. Furṣeɣ tagnit imir sfehmeɣ-as acḥal uɛrent temsal 
yecban  tigi.  “  Ulac  wi  yessnen  tixeddimin  d  tandayin  n  yiru-
myen am nekkni s yizzayriyen!” i as-nniɣ i Ccix Xireddin uqbel 
ad nemfaraq.

Kra  n  wussan  deg-s  ɣer  da,  tuddsa  n  SDECE  (  service  de 
documentation exterieure et de contre-espionnage) teɛreḍ daɣen 
amek ara d-taf anwi-ten yakk yimasayen n tẓuli37 n ALN di Lmer-
ruk. Tikelt-agi, d duktur Ɛebdelkrim Lxaṭib(28) i d-qesden akken 
ad tt-andin yis-s. Ɛebdelkrim-agi, n yiwet n twacult netta d Yusef 
Lxaṭib umi qqaren kulunil Ḥasen, d ccif aneggaru n lwilaya tis 
IV (Algérois). Duktur Lxaṭib, yella zik d amasay n ALM (armée 
de libération marocaine), yuɣal umbeɛd d aneɣlaf. Yessawel-iyi-
d  akken  ad  ɛeddiɣ  ɣer  lbiru-ines,  yuɣ  lḥal  nuɣ  tannumi  nxed-
dem akkenni. Mi nemlal, yenna-yi-d belli yella yiwen urgaz la 
yettraǧu deg usensu n Majestic di Kazablanka, ilaq ad ruḥeɣ ad 
mlileɣ yid-s. Yefka-yi-d acu n wawal swayes ara neḍqeɣ ɣur-s 
bac ad iyi-d-yeɛqel belli d nekk. Argaz-agi ɣef wakken d-yenna 
netta, yusa-d akken ad aɣ-d-imud leslaḥ akked lmuna.

Nekk imir heggaɣ iman-iw, xedmeɣ akk ttawil bac ad ḥezbeɣ 
i teswiɛt am ta. Uwiɣ iɛeggalen n terbaɛt-iw yid-i, nruḥ di tker-
rust  ɣer  Kazablanka.  Ḥebseɣ  sdat  usensu-nni  Mejestic,  ruḥeɣ 
imir ǧǧiɣ iɛeggalen n terbaɛt-iw di tkerrust. Ǧǧiɣ-asen lewṣi ma 
yella ur d-uɣaleɣ ara di ssaɛa ma aṭas ad n-berzen ɣer texxamt 
ad  n-kecmen.  Imir-n  kan  mi  mfaraqeɣ  yid-sen,  sawleɣ-as  i 

37 Responsables d’armement.

79

umexluq-agi di tilifun. Argaz-agi yettmeslay s nneɣma n urumi. 
Yenna-yi-d as-d ɣer texxamt. Seg wasmi xedmeɣ zik di tuddsa 
n OS uɣaleɣ sraḥayeɣ albaɛḍ ma d amsaltu i yella. Akken kan 
nemlal udem allen, ɛeqleɣ-t belli yettawceyyeɛ-d sɣur irumyen. 
Sfehmeɣ-as belli d duktur Lxaṭib i yi-d-yuznen ɣur-s. “ Neɛya 
di qessam n ṭṭrad-agi di tmurt n Lezzayer!” i yi-d-yenna d awal 
amezwaru. Yessefhem-iyi-d belli netta d aɛeggal n yiwet n terbaɛt 
n  yilelliyen  n  Fransa38  i  yebɣan  ad  ɛiwnen  tagrawla  tazzayrit. 
Yessuffeɣ-d  si  lǧib-is  tawerqet  tacebḥant  d  yimru,  yenna-yi-d 
aru-d  acu  n  leslaḥ  yakk  teḥwaǧem  d  wacḥal  daɣen.  “ Anef-as 
kan i yimru-nni ɣur-k” i as-nniɣ, rniɣ-as belli ad yaru kan netta 
ayen ara as-iniɣ. Bdiɣ la as-d-ttadreɣ ayen akk i neḥwaǧ, ama 
d  timgeḥlin  ama  d  timitṛayatin  neɣ  d  lagṛunad...  Kra  n  wayen 
ara as-d-bedreɣ ad d-yini yella, yessewhem-iyi. Sutreɣ-as imir 
acḥal ssuma. Yerra-yi-d belli d awezɣi ad naf anda niḍen ssuma 
am  tin  ara  aɣ-d-yefk.  “  Gas  tura  nestenya  leɛqed  nekk  yid-k, 
anda ara d-nṣubb sselɛa-agi imir? Di lmerṣa? I yi-d-yesteqsa. “ 
Iban kan di lmerṣa” i as-rriɣ. “ Amḍiq, d nekkni ara k-t-in-yinin 
umbeɛd” i as-nniɣ. “ Ma ifat nessaweḍ-iten-id ɣer cceṭ, amek ara 
ten-tessiwḍem alamma d Weǧda mebla ma faqen yimḍebbren n 
Lmerruk?” i d-yesteqsa. Mi d-yenna akka ifḍeḥ-d iman-is mebla 
ma ifaq. S wawal-agi dɣa i tḥeqneɣ belli ayen akken i cukkeɣ, d 
tidet, d amucar n Fransa. Nekk si tazwara i yi-tt-id-yenna wul-iw 
belli imeẓla n Fransa ttnadin ad d-afen anwi i d imasayen n tẓuli 
n ALN i ixeddmen di Lmerruk. Nekk am uqerruy n deɛwessu, 
zgiɣ  ttawiɣ  yid-i  snat  n  tmeẓyanin  n  11/43.  Serseɣ-tent-id  ɣef 
ṭṭabla, imir gguleɣ deg-s “ Ini-asen i ccifan-ik ad d-aznen win 
iḥercen ugar-ik! Tesɛiḍ sdat-k rebɛa swayeɛ ad tafgeḍ di lemsaq-
agi neɣ ur k-ttqiliɣ ara” i as-nniɣ uqbel ad ruḥeɣ. Uɣaleɣ-d ɣer 
tarbaɛt-nni inu, nniɣ-asen anda iruḥ ilaq ad t-ḍefren “ Ma iruḥ 
ɣer lmerṣa neɣ ɣer unaffag, ǧǧet-t ma yella anda niḍen, nɣet-t 
din din!”

38  Groupe de libéraux français.

80

Dinna d tama n usensu n Mjestic tella lqahwa n yiwen uzzay-
ri,  isem-is  Budinar.  Qqimeɣ  ɣer  ṭṭabla  di  berra  sdat  n  lqahwa; 
gguniɣ tawwurt n usensu-nni. Ɛecrin n ddqayeq umbeɛd, yusa-d 
uṭaksi, yerkeb umexluq-nni iruḥ ɣer unaffag.

Leslaḥ i d-tuwi tuddsa n ALN, ǧǧan-ten di Lmerruk.

81

Tiɣin-nni n leslaḥ di Hambourg, d tikerkas.

Uqbel  akken  ad  sṭixren  Meḥmud  Cirif  deg  ugraw-nni  n 
CNRA  di  Ṭrables,  meḥsub  deg  wagguren-nni  kan  ineggura  n 
tteḍbir mi yella d aneɣlaf n tẓuli39, ṭṭfeɣ-d yiwen n yizen d uffir 
deg way deg yi-d-yenna belli ilaq ad ruḥeɣ ɣer Mebruk Belḥusin 
(29) ɣer Lalman.

Azekka-nni  ruḥeɣ  ɣer  Dusseldorf,  ufiɣ  dinna  Belḥusin  deg 
usensu am wakken i nemsefham. Awal yettawi-d awal nekk yid-
s dɣa yenna-yi-d imir belli ilaq ad dduɣ yid-s ɣer Hambourg, d 
aneɣlaf i d-yumren ayagi bac ad t-id-ɛiwneɣ deg ufran n kra n 
leslaḥ ɣer kra n terbaɛt akken i yesnuzun ddaw ufus. “Zemreɣ ad 
ẓreɣ anwi-ten yirgazen-agi ukkud ara nemsewwaq?” i as-nniɣ. 
Ibder-iyi-d imir kra n  yismawen sliɣ yis-sen yakan. Yelfa-d d 
kra n yimucaren xeddmen ula ɣer SDECE. “ Kunwi s yimeddu-
kal n Buṣuf tettagadem ula d tili-nwen!” i yi-d-yerra, yenna-yi-d 
imir ruḥ ad testeɛfuḍ ar azekka mi nefḍer ad nemsefham. Dɣa 
akken i teḍra, azekka-nni tasebḥit yuɣal-iyi-d ɣer wawal. “ Ihi, 
ad tedduḍ yid-i, nesɛa ttiɛad di Hambourg” i yi-d-yules daɣen. 
“ Ih, ad dduɣ yid-k ɣer Hambourg, meɛna ur ttmeslayeɣ ara d 
yimexluqen-nni, ur bɣiɣ ara maḍi ad ẓren aqadum-iw” i as-nniɣ, 
friɣ-tt belli ulac tuɣalin deg wawal. Yerna nniɣ-as ad iyi-d-ifek 
lamer-agi yura di twerqet d ttbut. Ur iɛeṭṭel ara aṭas, yefka-yi-t-id 
yura yerna yeḍbeɛ s yisem n uɣlif40 s ufella. ( wali sbt 145-146). 
Mi nteddu akken di tmacint, yuɣal-iyi-d ɣer wawal bac ad dduɣ 
yid-s. Nekk yuɣ lḥal friɣ-tt, ulac tuɣalin deg wawal.

Nuweḍ ɣer Hambourg, nerra ɣer yiwen n usensu dinna. Iruḥ 
Belḥusin akken ad yemlil d terbaɛt-nni n ddaw ufus, yeǧǧa-yi 
lewṣi ad qqimeɣ kan dinna deg usensu. Nekk ur uɣeɣ ara awal, 
ffɣeɣ-d ruḥeɣ qqimeɣ deg yiwet n ṭṭabla dinna di lqahwa iqub-
len asensu-nni. Nekk bɣiɣ ad waliɣ ma yella kra n win ara t-id-
iḍefren  mara  d-yeffeɣ  syinna.  Segmi  uɣaleɣ  ufiɣ  belli  ulac  wi 

39  Ministre de l’armement.
40  Ministère.

82

t-id-iḍefren. Yefra kan ccɣel-nni, yenna-yi-d belli ilaq ad ruḥeɣ 
ɣer  Tunis.  Ugiɣ,  ufiɣ-d  ssebba  mazal-iyi  ccɣel  dinna.  Dɣa 
yeḍḥa-d umbeɛd wayen akken i d-yenna yella, iruḥ kan, ṭṭfeɣ-d 
atiligram n uɣlif ideg yi-d-umren ad uɣaleɣ ɣer Tunis. Tqelqeɣ 
cwiṭ acku snat n tikkal-ayagi tura i yi-d-umren, nekk uwteɣ nneḥ. 
Tikelt tamezwarut, mi yemmut kapitan Ḥemmu, nnan-iyi-d ad 
ḥebseɣ yakk lxedma di lluzinat. Tis snat d tagi mi ugiɣ ad dduɣ 
d Mebruk Belḥusin ɣer widak-nni yesnuzun leslaḥ ddaw ufus di 
Hambourg. Dinna di Munix anda ruḥeɣ akken ad ṭṭfeɣ rruplan 
ara yi-yawin ɣer Tunis, ufiɣ Buṣuf di tzeqqa n uraǧu deg unaf-
fag. Ulseɣ-as akk ayen illan. Iweṣṣa-yi imir akken ur ttmeslayeɣ 
d  ḥedd  di Tunis.  “  D  nekk  ara  k-d-iḍebbren  amḍiq  n  tguni.”  I 
yi-iṛeggem. Mi uwḍeɣ ɣer dinna, ufiɣ Belḥusin, kumundu Idir 
akked tlata yirgazen-niḍen. Uɣeɣ-as awal i Buṣuf, ugiɣ ad dduɣ 
yid-sen, baten kan qqimen, ladɣa imi ur uɣeɣ ara awal i Ɛumer 
Useddiq(30). Yelfa-d ihegga-yi Buṣuf taxxamt dinna. Azekka-nni 
tasebḥit, ṭṭfeɣ abrid ɣer ttiɛad-iw. Deg ubrid, uɣeɣ-d aɣmis “la 
Presse” n Tunes. Mi fuǧǧeɣ fell-as, bateɣ, uran-d isalli yeɛna-yi. 
“ un bateau transportant des armes au Maroc pour le compte du 
FLN a été arraisonné par l’Armée française”

83

Yaysi Ɛebdelqader, qqaren-as Nwasri. Di 1957, Ssi Ɛebdelqader, isbedd-it Uɛemran 
di Tunis d ccif n unadi di tiɣin n leslaḥ di Francfort n tmurt n RFA. Fkan-as-d akuli 
yundi, uznen-as-t-id yimeẓla n SDECE di Francfort di taggara n cuṭember 1959. 
Yettwalḥeq mliḥ mi tetterḍeq lbumba-nni, uffgen-as sin yifassen.

84

85

Tuṭṭfa-nni yettwaṭṭef lbabur “ Baltique” d amucar 
ay tuɣ yella deg ugezdu n tẓuli41 di Tunis.

“ Baltique” d lbabur amecṭuḥ, uɣen-t-id di tallit-nni ideg yella 
kulunil Meḥmud Cirif d ccif n ugezdu n tẓuli. Mi t-ṭṭfen yiru-
myen,  yuɣ  lḥal  yuwi-d  leslaḥ  ɣer  Lmerruk. Acukan  tuṭṭfa-agi 
i  yettwaṭṭef  mačči  seg  yigenni  i  d-teɣli. Taqsiṭ-agi  yella  deg-s 
kra neɣ kra, acku imḍebbren n tẓuli di Tunis, uznen-d lbabur-
agi mebla ma nnan-aɣ-n ɣer Lmerruk. Mi yi-d-ceyyɛen akken 
ruḥeɣ  ɣer  Tunes,  dinna  mi  d-kkreɣ  ssbeḥ  ufiɣ  deg  uɣmis  “  la 
Presse” belli lbabur umi qqaren “Baltique” i d-yeččuren d ayen 
ireqqen d wayen itterḍiqen, ṭṭfen-t yirumyen. Mi tedduɣ akken 
ɣer uxxam n uɣlif anda tuɣ kulunil Meḥmud Cirif, heggaɣ akken 
ilaq iman-iw bac ad kkseɣ llum ɣef yiman-iw ma yella bɣan ad 
d-sefḍen lmus ɣur-i ccifan-iw. Lexber n tuṭṭfa n “Baltique” deg 
ubrid-iw i t-ufiɣ iḥun rebbi. Ihi nekk kkreɣ ɣur-sen s leɛyaḍ ɣef 
ustehzi yecban wagi deg ugezdu-nneɣ. “ Amek armi i n-tuznem 
leslaḥ ɣer Lmerruk mebla ma tesɛelmem-iyi-n?” i as-nniɣ i ccif-
iw Meḥmud Cirif. “ Kukraɣ ansi iteffeɣ wawal dinna sɣur-wen 
ɣer yimḍebbren n Lmerruk.” I yi-d-yerra, iban kan ur yesteqneɛ 
ara s wayen i d-yenna imi tamsalt tefḍeḥ mliḥ. Mi yi-d-yenna 
akken rriɣ-as din din “ Ihi akka tura, tetḥeqqeḍ belli syagi kan 
ɣer-wen deg ugezdu n tẓuli di Tunis i yeffeɣ wawal?”. Yenna-d 
ih  ɣef  wayen  i  as-nniɣ  mebla  ma  ifaq,  yerna  yettban-d  cwiṭ  n 
usḥissef ɣef wudem-is.

Nekk ad awen-d-iniɣ kan tidet, yella umucar deg ugezdu n 
tẓuli.  Imeẓla  uzzigen  n  Fransa  sawḍen  acḥal  d  tikelt  ad  aɣ-d-
skecmen albaɛḍ-nsen ɣer ugezdu-nneɣ am wakka i xedmen di 
Tunis. Win yufan abrid ur yeqqar ara ala imi tagi d lgirra ayenni, 

41 Département d’armement.

86

ula d nekkni acḥal d tikelt i nessaweḍ nessekcem-asen wid-nneɣ 
ɣer-sen.

Yiwen seg yiɛeggalen i ixeddmen deg uɣlif n tẓuli di Tunis, 
ixeddem daɣen akked Fransa. Limer mačči d nekkni di Lmerruk 
tili  ur  d-yettnefḍaḥ  ara. Ayen  akken  i  cukkeɣ  uqbel,  yelfa-d  d 
tidet. S kra n ṛṛabul i uzneɣ i uɣlif ɣer Tunis ur iɛedda ara. Ziɣ 
ttɛeddin ɣef ufus n umexluq-agi umi qqaren Kwara. Ur yessawaḍ 
ara i uɣlif tibratin yetterḍiqen s afus-is. Asmi i ifaq belli nfaq-
as,  yeṭṭef  takerrust    Mercedes  n  Krim  Belqasem  yerwel  yis-s 
ɣer Bizerte qsada ɣer lkazirna n yirumyen, syin imir ikcem ɣer 
Lezzayer. Cwikan imasayen n ALN di Tunes ideg yella Buṣuf, 
Krim  akked  Benṭubal,  fkan-asen    isem-is  i  yimḍebbren  yellan 
daxel  n  tmurt. Akkagi  tura  ɣas  yebɣa  ad  yexdem  kra  neɣ  kra, 
isem-is  yenza.  Ugiɣ  yakk  ad  ttuɣ  astehzi  yestehzay  umasay-
nneɣ Meḥmud Cirif di teswiɛt-nni. Cfiɣ yuzen-n yiwet n tikelt 
sin yirgazen akken ad sfeqden ɣef lluzinat anda nxeddem leslaḥ. 
Yiwen deg-sen d  Kwara-agi. Uwin-n lkaɣeḍ d ttbut belli d net-
ta  i  ten-in-yuznen,  ruḥen-n  imir  ɣer  Lmerruk  akken  ad  mlilen 
yid-i.  nekk  walaɣ  belli  ccɣel  am  wagi  d  lqella  uḥezzeb  i  t-id-
yettwain yili nekkni tuwi-d fell-aneɣ ad nili am wuccanen. Acu 
ara xedmeɣ, uwiɣ-ten ɣer yiwet n lluzin d taqdimt, ur tuwi ur 
terri. Sin yirgazen-agi, fehmen mliḥ tamsalt. 

Mi  uɣalen  ɣer  Tunis,  fkan  tabrat-iw  i  uɣlif,  acukan  yella 
leḥriṣ, dayemmi ur tuwiḍ s amḍiq. Ayen akken iɣef heddreɣ di 
tebrat-nni yerza lqella uḥezzeb-agi dɣa. Ulamek ara taweḍ imi d 
amucar-nni s timmad-is i ilaq ad tt-yawi.

Mi nemẓer nekk d Meḥmud Cirif, nniɣ-as ma ad dduɣ yid-k 
ɣer  Ṭrables  anda  yella  unejmaɛ. Yugi  tazwara-nni.  Mi  as-nniɣ 
belli  ad  dduɣ  d  Buṣuf,  yuɣal  yeqbel  din  din.  D  Buṣuf  i  aɣ-d-
iḍebbren  anda  nensa  di  Ṭrables.  Nekk  iwessem-iyi  taxxamt 
tqubel  swaswa  tin  n  kulunil  Meḥmud  Cirif. Azekka-nni  ssbeḥ 

87

ufiɣ-t-id yettawi yettarra deg ukulwar n usensu, yečča-t wurrif. 
Yeɛni bessif ad as-teḍru akken imi leqrar-is iban d acu-t. Kksen-
as  agezdu  n  tẓuli,  fkan-t  i  Buṣuf  i  tuɣ  yesɛa  yakan  agezdu  n 
wassaɣen42, win n wumlan43, yerna wagi n ṭzuli d wis tlata.

42  Départemnt de liaisons.
43  Département de renseignement.

88

Asbeddi n tmacint umi qqaren “ la fraiseuse” di lluzin n leslaḥ n tenmehla n tẓuli 
deg umalu ( DLO) di Lmerruk.

Timacinin i d-uwin i lluzinat n DLO di Lmerruk.

89

Lluzinat n yimrigen44 n tlelli.

Ccifan  n  tegrawla,  terḥa-ten  aṭas  taluft-agi  n  leslaḥ.  Ilaq 
ad yili wayen ara d-iqudden i lǧunud n ALN iwakken ad sɛun 
afud  ad  kemmlen  ṭṭrad.  Di  teswiɛt-agi  dɣa,  deg  useggas  n 
1956 i d-xedmen kra n yilmeẓyen lagṛunad umi qqaren “ gre-
nade anglaise” deg yiwen n lluzin i sbeddeɣ nekk s timmad-iw. 
Iɛǧeb-iyi lḥal mliḥ mi ssawḍen ad xedmen ccɣel-agi, dɣa mačči 
aṭas  i  rniɣ  mi  asen-sneɛteɣ  taɣawsa-agi  i  Buṣuf  d  Bumedyen. 
Ula d nutni iɛǧeb-asen lḥal, fkan-d imir tikti-niḍen, nnan-d ma 
yella wamek ara d-nexdem tinna umi qqaren “ la grenade amé-
ricaine”.  Uwin-iyi-d  yiwet  s  ɣur-sen  d  amedya,  fkiɣ-tt  imir  i 
yilmeẓyen-nni i ixeddmen di lluzin-agi amenzu. Fsin-tt arkelli 
iwakken  ad  gren  tamawt  i  tɣawsiwin  akk  swayes  tettwaxdem. 
Ula d tikelt-agi ssawḍen ad tt-id-xedmen yerna akken iwulem. 
Xedmen-d aṭas am tinna. Di lluzin-agi tamecṭuḥt i nessuli di Ti-
twan (agafa n Lmerruk) i tent-xeddmen. Lluzin-agi, selḥawen-t 
tlata yilmeẓyen d izzayriyen yerna d imeɣnasen, nutni xeddmen 
ddaw leɛnaya n yiwen umasay n Kazablanka. Amsay-agi, isem-
is Yesɛed Muḥemmed, netta, d nekk i d ccif-is. Llan tlata ima-
sayen  ttelhayen-d  d  lluzin-agi,  yella  Ɛebdesmad,  Sif  El  Islam 
akked Benčuk Murad. Ula d Sari akked Xayli ttekkan di terbaɛt-
agi tamenzut.

Segmi  nerẓa  asalu,  fkan-aɣ  yimsayen-nneɣ  kra  ilaqen  d 
ttawil bac ad nessemɣer lluzin-agi, ad nuɣal ad d-nxeddem aṭas 
n lbumbat. Mačči ḥala ixxamen i aɣ-d-yefka Xeṭṭab Muḥemmed 
i yellan, rnan-aɣ-d ixxamen-niḍen.

Ihi,  skud  tissirt  teẓẓad,  nekkni  neggar  awren.  Seg  wakken 
tserreḥ  mliḥ  lxedma,  yuli-asen  ṭṭmeɛ  ugar  i  yimasayen-nneɣ. 

44  Les armes

90

Nnan-d  imi  nessaweḍ  ad  d-nexdem  lbumbat-agi  timecṭaḥ,  wi 
izemren ad aɣ-d-iqerreɛ ad nexdem timiṭrayatin?

Uqbel akka ad d-fken tikti-agi, nekk nniɣ-asen i ccifan belli 
ilaq ad  d-lhin  d  ccɣel-agi akken  iwulem,  meḥsub  laqen  itikni-
syanen  di  taɣult-agi  n  usnulfu  n  leslaḥ,  yerna  ilaq  ad  ilin  aṭas 
iwakken ad nger afus di ccɣel yecban wagi.

D acu i yi-d-rran d awal? “ Uwet icc-ik a Mensur, muqel kečč 

acu iwulmen i wayagi merra”.

Nekk imir ulac win i urǧiɣ akken ad bduɣ ccɣel. Acu n tifrat i 
ilaq ad tt-id-afeɣ? Nniɣ gar-i d yiman-iw ad waliɣ kan tarbaɛt-nni 
n tfidiralit n FLN di Fransa. Sawleɣ i gma Ɛumer Budawed, Ɛli 
Harun akked Qeddur Lɛedlani(32). Sutreɣ-asen ad yi-d-ḍebbren 
ma tella kra n tuddsa ara aɣ-d-yefken dinna di Lurup kra n yitik-
nisyanen yessnen i leslaḥ.

Ur  ɛfisen  ara  asebbaḍ,  jebden-d  lxiḍ  akked  ccifan  n  tuddsa 
tagraɣlant  tis  rebɛa  n  yizduklanen  (Quatrième  internationale 
cummuniste)(33).  Xedmen-iyi-d  ttiɛad  yid-sen  bac  ad  nemlil  di 
Lalman. Amḍiq-agi ideg ara nemlil, yezga-d di tilist gar Lalman 
d tmurt n Hulund.

91

Lbaṭima i d-yefka Xeṭṭab i tuddsa n ALN. Xedmen deg-s lluzin amecṭuḥ n usbeddi n 
leslaḥ.

Timlilit n Ferḥat Ɛebbas, aselway n unembaḍ uɛḍil n tigduda tazzayrit ( GPRA) di 
Rabaṭ, akked ugellid Muḥemmed V. Yella yid-sen umɛellem azzayri Xeṭṭab, argaz-
agi, yefka-d ddeqs deg wayen yesɛa i tuddsa n ALN. Yettban-d di tewlaft-agi deffir 
Ferḥat Ɛebbas.

92

Usan-d di tlata yid-sen, d ihulundiyen, yedda-d yid-sen Mi-
chel Raptis, d ccif n tuddsa tagraɣlant tis rebɛa n yizduklanen, 
(yettwassen s yisem n Pablo). Segmi nqesser akken cwiṭ, sfeh-
men-iyi-d imir d acu n yimecwaren iɣef ara tɛeddiḍ iwakken ad 
d-txedmeḍ leslaḥ. Mmlan-iyi-d daɣen  tipyasin  akked  tmacinin 
iwulmen bac ad tessemlileḍ tiɣawsiwin-agi yakk swayes salayen 
leslaḥ. Nekk seg wakken ur ẓriɣ ara maḍi wi ten-yeksan di ccɣel-
agi, rriɣ lmendad-iw mliḥ ɣas ma cwiṭ ad t-id-ṭṭfeɣ cwiṭ ad iyi-
iruḥ. Msefhameɣ d yimasayen-agi belli yifit ma fkan-iyi-d isalan 
ugar n wakka, meḥsub ad iyi-d-mmlen ismawen n tmacinin, acu 
n  dduzan  i  ilaqen,  isem  n  wuzzal  swayes  xeddmen  leslaḥ-agi. 
Annect-agi yakk, nniɣ-asen ad aɣ-t-id-fken d ṛṛabul di zzmam 
akken ad t-leḥqeɣ i ccifan-iw akked yijenyuren i sɛiɣ ɣur-i.

Qeblen  ṛṛay-agi  i  asen-fkiɣ,  imir  ruḥen.  Nekkni  di  tilawt 
nesɛa  ḥala  yiwen  n  ujenyur,  isem-is  Ḥemdan  Ḥmed.  Netta  d 
amussnaw deg wayen yerzan trisiti, d ameɣnas n tfidiralit n FLN 
di Fransa. Ɣas akken nessuter afus n tallelt i tuddsa tagraɣlant 
tis  rebɛa  n  yizduklanen,  ur  neqqim  ara  kan  dinna,  nenna-asen 
i ccifan n tfidiralit n FLN di Fransa akken ad mtawan d Ferḥat 
Ɛebbas , aselway n GPRA, ad iger tiɣri i kra yellan d amussnaw 
neɣ d ajenyur azzayri i i yessnen di taɣult-agi n wuzzal d wayen 
yetterḍiqen bac ad d-kecmen ɣer tuddsa n ALN. Ferḥat Ɛebbas, 
ur yesḥuḍel ara, iger-d tiɣri, cfiɣ di 1958.

Ijenyuren-nni i d-tuzen tuddsa tagraɣlant tis rebɛa n yizdukla-
nen, bɣan mliḥ ad aɣ-ɛiwnen, ur stehzan ara diɣ-netta. Heggan-d 
azmam-nni iɣef nemsefham, ruḥeɣ uwiɣ-t-id mi nemlal akken 
tikelt tis snat.

Tuddsa-agi,  tefren-d  daɣen  sin  yijenyuren,  d  ihulundiyen, 
iwakken ad aɣ-ɛiwnen ad nesbedd tarbaɛt ara d-yelhin d tezrawt 
d tesleṭ n wuzzlan45 iwulmen i leslaḥ.

45  Etude et analyse.

93

Ijenyuren d yitiknisyanen iberraniyen d yijenyuren izzayriyen mi qqimen ad ssun 
leḥwayeǧ di lqahwa n yiwen di lluzinat-nni n DLO. 

Nger tiɣri i yiɛeggalen n tuddsa-nneɣ di Lmerruk akken ma 
llan bac ad d-nadin timacinin i izemren ad aɣ-nefɛent i usenfar-
agi nneɣ. Aṭas n dduzan i aɣ-ilaqen akka am tmacint swayes fel-
lun d wayen akk niḍen. Ini kan, llant kra n tmacinin, ilaq si tmurt-
niḍen ara tent-id-nawi axaṭer ulac-itent maḍi di tmurt n Lmerruk.

94

Tugti n tmacinin, uɣen-tent-id yimasayen n tegrawla. Kra n 
tmura  ukkud  nezdi  tagmat,  fkant-aɣ-d  afus  n  tallelt,  akka  am 
tmurt n Yuguslabi i aɣ-d-imudden kra n tmacinin s ɣur-sen.

Deg wussan-nni dɣa, yella di Lmerruk yiwen n ssuq agraɣlan 
di Kazablanka, xeddmen-t abrid i tlata iseggasen. Nweṣṣa GPRA 
akken ad sutren i kra n tmura ukkud neɛdel iwakken ad d-glun s 
tmacinin i neḥwaǧ i kra n tepyasin n leslaḥ. Ihi, timacinin-nni i d-
uwin i lemend n ssuq-agi n Kazablanka, nerra-tent-id kan akken 
ɣer lluzinat ideg nxeddem leslaḥ di tuddsa n ALN di Lmerruk.

Segmi i d-njuba timacinin-agi, nuɣal imir ɣer uheggi n yixxa-
men i aɣ-d-yettwafken, ilaq ad asen-neg merra ttawil iwulmen 
amzun d lluzinat n tidet. D nekkni s timmad-nneɣ i d-yelhan d 
waluf-agi acku ɣur-neɣ yal afus, nesɛa wid yessnen ad xedmen 
ssqef,  nesɛa  ibennayen,  meḥsub  nesɛa  tarbaɛt  temmed.  Nes-
bedd daɣen tarbaɛt ara ixeddmen tizrawin, sɛan lbiru di Kniṭra 
(tamdint-agi tebɛed s 40 km ɣef Rabaṭ). Axxam-agi ideg yella, d 
Muḥemmed Xeṭṭab i aɣ-t-id-yefkan.

Di  tallit-nni,  ugten  yimucaren  n  Fransa  di  Lmerruk,  zgan 
ṭṭafaren  imeɣnasen  n  FLN.  D  annect-agi  i  aɣ-yeǧǧan  nerra 
lmendad-nneɣ ama ɣer tmecṭuḥt ama ɣer tmeqrant bac ad nes-
bedd lluzinat-agi di temdinin n Lmerruk i nefren si tazwara. Nes-
bedd-itent  di  temdinin  acku  din  i  qerben  ttawilat  i  netteḥwiǧi, 
ama d dduzan ama d isufar. Ur ilaq ara ad nebɛed ɣef umḍiq ideg 
llan wallalen.

Tuddsa-agi  tagraɣlant  tis  rebɛa  n  yizduklanen,  teɛmer-aɣ-d 
axxam s yijenyuren akked yitiknisyanen n leslaḥ. Tuwi-aɣ-d sin 
ijenyuren d ilalmaniyen, sin d igliziyen, yiwen d arjantini akked 
yiwen ugrigi. Di ɛecra yid-sen merra mebla ma nessedda-d kra 
n  yizzayriyen  d  inelmaden  i  yellan  di  Fransa,  rran-d  i  teɣri  n 
GPRA. Ijenyuren-agi iberraniyen, d tuddsa-agi tagraɣlant i ten-
id-yettxelliṣen.

S  wannect-a  n  yirgazen,  nessaweḍ  ad  d-nexdem  tamitṛayat 
tamezwarut.  Sneɛteɣ  tanaɛurt-agi  akken  kan  i  d-teffeɣ  i  Buṣuf 
d Krim Belqasem. Mi tt-neɛreḍ, nufa-tt tgerrez. Ihi, tamitṛayat i 

95

d-nexdem s tuddsa n ALN, temzer ad texdem ccɣel-is.

Iwakken  ad  d-nexdem  tmitṛayatin,  ilaq  umḍiq  yesɛan  liseɛ 
mliḥ, mačči am wanda nesɛa lbiru n tezrawin46. Dɣa, amek ara 
nexdem, nessuter i yimasayen n Lmerruk ad aɣ-d-fken axxam 
ideg ara nexdem almus n usileɣ asadran47 i wid yeblisin di ṭṭrad. 
Akka zeɛma ur ttɣimin ara mebla ccɣel, ur ttḍiɛen ur yelli. Akka 
kan i nezmer ad neṣṣer iman-nneɣ acku nekkni di tilawt d leslaḥ 
i nxeddem dinna. Diɣ-netta iǧadarmiyen n Lmerruk zgan ttarun 
di ṛṛabulat i ttaznen i ccifan-nsen belli amḍiq-agi nga-t i usileɣ 
asadran n wid i yeblisin di ṭṭrad n ALN.

Iwakken  daɣen  ur  ttfaqen  ara  acu  iḍerrun  deg  uxxam-agi  i 

nerra i leslaḥ, nuwi-d taqeḍɛit n lmal tezga rrif-is.

Amḍiq-agi,  yezga-d  qrib  Xmiset  (  d  tamdint  i  d-yezgan  di 
Rabaṭ, tebɛed s 86 km fell-as, tebɛed s 55 km ɣef Meknas, s 120 
km ɣef Fas), amḍiq-agi, isem-is Tiflet.

Iɛessasen n umḍiq-agi, d imeksawen. Ma d ayen yerzan tudd-
sa n daxel, tagi ur teshil ara ɣef yixeddamen, d akeṛfi. Nxeddem 
24 n ssaɛa ɣef 24 n ssaɛa, tlata trebbaɛ i yettembaddalen. Ulac 
maḍi tuffɣa, yiwen ur t-id-iṣaḥ ad yeffeɣ. D lmizirya tameqrant 
ɣef yixeddamen, ɣas ini-d mačči d ayen umi zemren imi tuget 
deg-sen d imeẓyanen.

Imezdaɣ n lfirma-nni n dinna, nettaǧǧa-ten imi meḥsub d ay-
la-nsen. Wamma ijenyuren akked yimeɣnasen yellan dinna deg 
uxxam-nni  n  Kniṭra,  ṛwan  lḥif.  Ttɛicin  am  yimeḥbas.  Lluzin, 
yezga-d di tlemmast n temdint, diɣ-netta terra-aɣ tmara ad nem-
del  ula  d  ṭṭiqan  iwakken  ur  iteffeɣ  ara  ddehtir-nni  n  tmacinin. 
Mačči d liḥala maḍi ɣef yixeddamen yili d ilmeẓyen akken ma 
llan.  Ṛwan  tameṛzagut  ussan-nni.  Wissen  kan  amek  ur  d-yen-
nulfa ara leɛǧeb deg-sen. Liḥala n tnefsit-nsen, ur tessfraḥ ara, 
banen-d yakk am wakken qrib ad drewcen, ama d ijenyuren-nni 
ama d ixeddamen-nni.

46  Bureau d’étude.
47  Centre de formation professionnel

96

Itiknisyanen-nneɣ s lqecc n waddal. Ttawil i d-ufan bac ad kksen ɣef wulawen-nsen 
d addal.

Ilmeẓyen  i  ixeddmen  di  lluzin-agi,  tugti  deg-sen  usan-d  si 
Fransa, sɛan gar 18 ar 20 iseggasen, win meqren yakk ad yesɛu 
25  iseggasen.  Ttidir-n  akken  acḥal  d  aggur  deg  yiwen  umḍiq 
kan. Nnḥafen aṭas msakit.

Dinna  deg  ulmus-nni  n  Kniṭra,  tella  lɛessa,  berra  n  uxxam, 
d iɛessasen n ssibil, ma daxel, llan wid n ssibil llan wid n lmi-
nitir.  Ulac  win  i  izemren  ad  d-yeffeɣ  mebla  ttriḥ.  Lqanun,  ad 
as-teknuḍ  am  tebɣiḍ  ama  ur  tebɣiḍ.  Ziɣ  kra  din  yelfa-d  aṭas  i 
yečča lxiq, abeɛda ɣef tullas. Yiwet n tikelt tuweḍ-d ccikaya ɣef 
kra n tedyant akken teḍra di lluzin; yiwen seg yixeddamen-nni, 
d atiknisyan, yusa-d si Fransa. Acu ara yexdem, yelsa akken ilaq 
lqecc n lḥeṭṭa, yeṭṭef abrid ad yeffeɣ. Yiwen seg yiɛessasen-nni 
n lminitir iluɛa-t, yenna-as sani i la tettedduḍ akka? Ilemẓi-nni 
yerra-as  am  win  yerfan  amek  armi  i  t-yesteqsa:  “ Amek  akka 
ara yi-d-testeqsiḍ sani tedduɣ? Ɛni ur teẓriḍ ara belli sɛiɣ ttiɛad 
akked Lalla Ɛica?”. Mi as-slan akken, fehmen-t yiɛessasen-nni 
belli  ur  yuksan  ara  acu  d-yenna.  Tameddit-nni  kan,  uwin-t-in 
ɣur-i s ddreɛ, rnan-n ṛṛabul s telqey fell-as. Rǧiɣ armi d ṣṣbeḥ 
bac ad fehmeɣ mliḥ tamsalt. Azekka-nni kan daɣen, teḍra-as i 

97

yiwen yilemẓi am umezwaru-nni daɣen, dinna kan di llluzin-nni.

Nekkni, tuddsa-nneɣ, ɣur-s sin imejjayen. Yella duktur Xellaf 
akked Mekkasi. Amzwaru n Qsenṭina, ma d wis sin n Lezzayer 
tamanaɣt. D nutni kan i yesɛan ttriḥ ad kecmen ɣer daxel n llu-
zin.

Nekk  iban-iyi-d  belli  d  duktur  Xellaf  i  iwulmen  akken  ad 
iqabel  tamsalt-agi.  Nniɣ-as  ruḥ  ɣer  wulmus-agi  txedmeḍ-iyi-d 
ṛṛabul  ɣef  wayen  yeḍran.  Ḥala  snat  n  tsaɛtin  i  n-yeqqim  mi 
d-yuɣal, yetqelleq ɣef wamek tuweḍ liḥala n dinna.

“ Tbeda-ten-id tuffɣa n leɛqel akken llan” i yi-d-yenna d awal 
amezwaru, tettban-d tugdi ɣef taḍat-is, “ Ilaq ad ten-id-nessuffeɣ 
syin di kra n sswayeɛ kan” i yi-d-iweṣṣa.

Deg yiḍ-nni kan i tt-nefra belli ad nɛiwed amḍiq, ad nawi am 
yixeddamen am tmacinin ɣer wanda niḍen bac ur nḥebbes ara 
arkelli lxedma.

Nuɣal  amzun  d  tizizwa,  deg  yiwet  n  tegnit  tamecṭuḥt  kan, 
nessaweḍ  ad  nawi  ama  d  ixeddamen  ama  d  timacinin  s  yinna 
si lfirma-nni, ɣas ma di tidet acekki-tt i ubeḥri d tukksa n lxiq. 
Yerna-asen  imir  ṭṭbib  ddwawi.  Niqal  yeḍri  yid-neɣ  ubaxix, 
cummeɣ-tt. Nekk win yi-icban, ur zmireɣ ara ad stehziɣ ma ifat 
tuweḍ-d ccikaya am tagi. Ilaq ad d-afeɣ tifrat iwulmen i wugur 
am  wa,  yezmer  ad  aɣ-teẓẓeg  maḍi  ɣer  lqaɛa.  Lxedma  am  tagi 
tuɛer,  ilaq  ad  asen-nuɣal  s  lmendad  i  yixeddamen.  Ur  zmireɣ 
ara ad waliɣ ilmeẓyen izzayriyen nnḥafen yili fkan-d iman-nsen 
akken ad d-selken tamurt.

Sawḍeɣ-as  imir  tamsalt  i  uneɣlaf-nneɣ  kulunil  Ɛebdelḥafiḍ 
Buṣuf umi sawalen Si Mebruk. Yella d netta i d ccif n ugezdu n 
tẓuli akked wassaɣen imuta, ayagi deg useggas n 1960.

“ Iwakken ad selḥuɣ akken ilaq agezdu-agi, ya ad iyi-teǧǧem 
ad asen-ttakeɣ ttriḥ neɣ ad nexdem ttawil n umbaddal” i as-nniɣ 
i ccif-iw, axaṭer ur zmireɣ ara ad ṣebreɣ ɣef liḥala n yilmeẓyen-
nni mebla ma xedmeɣ kra n ttawil.

98

Ssi mebruk, mačči d ayen ara yefru weḥd-s, iṛeggem-iyi belli 
ad yemmeslay ɣef temsalt-agi deg unejmaɛ i d-iteddun n GPRA. 
Imir-n d Ferḥat Ɛebbas i d aselway. Tarbaɛt n unabaḍ, fkan-as-d 
ttriḥ ɣef wayen i as-sutreɣ. Yenna-yi-d imir i nekk xdem ayen il-
aqen iwakken ad tessafesseḍ taɛkemt ɣef yimeɣnasen-agi. Dinna 
deg unejmaɛ n GPRA, nnan-as-d i Buṣuf: “ kečč d aneɣlaf, uwet 
icc-ik”. D ayen i as-d-nnan i yi-d-yenna ula d netta. Yettusemma 
yeǧǧa-tt ɣur-i ad ḍebbreɣ aqerruy-iw.

Ilaq  ad  neg  ttawil  yerna  s  tɣawla.  Mačči  nessaweḍ  asenfar 
armi  d  anda  izehher  imir  ad  nebru  i  ṭṭbel  deg  waman. Aṭas  i 
neɛteb, mačči cwiṭ, ilaq ad nkemmel akken tebɣu tili teswiɛt. Di 
tazwara-nni, nessuffuɣ-iten d tirebbaɛ n ɛecra ɛecra ɣer tteḥwas, 
iteddu  yid-sen  yiwen  seg  yimasayen.  Umbeɛd  nniɣ-asen  i  yi-
masayen-nni  ǧǧet-ten  ad  kksen  lxiq  ɣef  wulawen-nsen.  “  Ur 
ḥwaǧeɣ ara ad ẓreɣ acu i xeddmen, ǧǧet-ten di ssereyya-nsen” i 
asen-nniɣ i ccifan n trebbaɛ.

Ileḥḥu uxeddim am ssaɛa, d lmuḥal ad nexḍu i ṛṛay am wagi 
imi yuɣal lluzin ixeddem akken ilaq yerna di ssereyya tameqrant.

Walaɣ  belli  tennerna  mliḥ  lxedma  yerna  ɛedlen  yakk,  yella 
unecreḥ  yella  uqeṣṣer,  dɣa  ur  ɛeṭṭleɣ  ara  rniɣ-d  yiwet  n  tikti. 
Nniɣ-as ilaq ad d-nernu imeḍqan n tukksa n lxiq dinna kan anda 
yella  lluzin.  Uwiɣ-d  yiwet  n  tmacint  i  d-yesɛeddayen  isura, 
snulfaɣ-d amḍiq amzun d ssinima n tidet, nesɛedday-d isura. Ma 
d wid yebɣan ad lemden tutlayin akka ma teglizit, tafransist neɣ 
talmanit, zemren acku seg yixeddamen-nni, llan yigliziyen, ilal-
maniyen akked wid yessnen tafransist.

Agezdu-agi n tẓuli n umalu umi ttuɣaleɣ s lmendad di Lmer-
ruk,  yesɛa azal n  300  yirgazen, bḍan  ɣef  xemsa  trebbaɛ. Xed-
men-d tirebbaɛ n ddabex akken ad uraren gar-asen. Lḥaṣun, deg 
wayen  yerzan  tukksa  n  lxiq,  tbeddel  mliḥ  fell-asen  yerna  ɣer 
wayen ilhan.

99

Iɛeggalen n yiwet n terbaɛt n lluzin n leslaḥ n DLO.

Yennerna mliḥ uxeddim di xemsa lluzinat-agi i nesɛa. Diɣ-
netta nexdem ahil ad d-nexdem ɛecra alaf n tmitṛayatin, meyyat 
alef  n  yicarjuren.  Uqebl  timmunent,  nessaweḍ  ad  d-nexdem 
xemsa alaf n tmitṛayatin akked xemsa alaf n yicarjuren. Nɣum-
iten yakk deg yisnedyaq, nuzen-iten i yimḍebbren yellan di tilist. 
Ula  d  isnedyaq-nni  d  nekkni  i  ten-id-ixedmen  acku  nesɛa  wid 
ixeddmen asɣar.

Mačči ḥala timiṭrayatin i nexdem, ula d wid umi qqaren Ban-
galors  nxeddem-iten,  wigi  gan  am  uteyyu  uɣur  ttarran  lbaṛud 
ixelḍen  akked  uwren  n  Napalm.  Leslaḥ-agi  n  Bangalors,  nes-
sexdam-it  iwakken  ad  nessenqer  yis-s  lminat-nni  i  yundin  di 
lxiḍ-nni  n  Morice  akked  Challes  i  yellan  di  tlisa  n  usammar 
akked  umalu,  acku  ma  yella  qqiment  akken,  ur  ttizmiren  ara 
yimjuhad n ALN ad sɛeddin leslaḥ  i yimjuhad n tmurt.

Tuɣal tenmehla n tegrawla48, ikcem-itt ṭṭmeɛ ugar n zik deg 
usnulfu-agi  n  leslaḥ.  Ccifan-nneɣ,  sutren-aɣ-d  ad  asen-d-nex-
dem  imuṛtyiten.  Nexdem-iten-id,  acukan  nesḥassef  mliḥ  imi 
lxedma-nsen tegla s kra n yirgazen. Ssin i aɣ-yemmuten mi ten-
neɛreḍ ma leḥḥun.

48  La direction de la révolution.

100

Kapitan Ḥemmu Yaṭa(34) ( wali sbt 147), ( d gma-s n Ɛli Yaṭa, 
amaray  amatu  aqdim  n  ukabar  azduklan  n  Lmerruk,  win  umi 
qqaren Parti du Progré et du Socialisme, PPS), yessen mliḥ di 
leslaḥ-agi. Netta d afesyan n lɛesker n Fransa, yuɣal-d umbeɛd 
ɣer  tarbaɛt  n  ALN.  D  yiwen  urgaz  yettqadaren  mliḥ  iman-is. 
Mi  yetterḍeq  fell-as  umuṛtyi  yemmut,  yella  dinna  Ɛebdelɛaziz 
Butefliqa ( wali sbt 148) i yettekkan di tarbaɛt i d-yusan bac ad 
ḥedṛen mara ten-id-ɛerḍen. Ɛerḍen-ten-id deg yiwen umḍiq, ur 
yebɛid ara mliḥ ɣef tilist gar Lezzayer d Lmerruk. Mi uwten ak-
ken ad walin ma leḥḥun, yetterḍeq uɛbar daxel n tɣanimt uqbel 
ad d-yeffeɣ.

Ssi  Mensur  Budawed,  ɣer  tama-s  tazelmaṭ,  yella  Ɛebdelɛaziz  Butefliqa,  Ruway 
Tufiq umi sawalen Ḥaǧ Barigu, akked Ɛebdelḥafiḍ Buṣuf. Dagi mi d-usan ad sfeqden 
ɣef yiwet n terbaɛt n ALN di tlisa n umalu.

Ḥemmu, ɣer tama n umuṛtyi kan i t-tuɣ. Tḥuza-t tyita srid, 
yemmut menḍeq. Lmut-agi ines , teccehmaɣ aṭas, tessefcel-aɣ 
mačči d kra imi iruḥ-aɣ yiwen seg wid yessnen mliḥ di lxedma-
agi.

Sutreɣ ad d-beddlen Ḥemmu s Murad Belčuk. Yelmed taɣult-
agi  s  yidammen-is  meskin,  ilmed  ɣef  Ḥemmu.  Ur  cfiɣ  ara  ma 
aggur neɣ sin kan ɣef lmut n Ḥemmu mi yetterḍeq daɣen uɛbar-
nni ɣef Murad. Yuwi meskin abrid n Ḥemmu ula d netta. Iḍelli-

101

nni kan, yusa-d ɣur-i bac ad iyi-d-yesseɛlem belli wejden akken 
ad d-neɛreḍ amuṛtyi-nni. Negmen ad t-id-neɛreḍ di lka n ALN d 
tama n Larac (tamdint n Lmerruk di tama n Ṭanǧer di Titwan). 
Dinna d Muḥemmed Allahum(35) i d amasay.

Neṭṭef abrid ɣer Larac ɣef leǧwahi n rrebɛa n ṣṣbeḥ. Yella ɣer 
tama-inu umalal-inu Ɛezzuz Belɛebbas, ma deffir yedda-d yiwen 
isem-is Xayli akked Murad. Murad, wissen icar-as neɣ amek, mi 
nuweḍ ɣer Kniṭra, inḍeq-d ɣur-i: “ teẓriḍ a Ssi Mensur, ass-agi 
yiwen deg-neɣ ur d-yettuɣal ara”

Imeslayen-agi yessawalen ɣer wayen n diri, zeɛfen-iyi armi 
d ayen kan, neḍqeɣ ɣur-s, “ Diri win yessawlen i lmut” i as-nniɣ 
s  usḥissef.  “  Wagi  d  yir  lfal”  i  as-rniɣ.  Nekk  sarameɣ  kan  ur 
d-yettuɣal ara ubaxix-nni n tikelt tamezwarut i yeglan s Ḥemmu.

Mi nuweḍ ɣer Larac, walaɣ kumundu Allahum. Amasay n lka-
nni, yenna-as i Murad ad iheggi aqerḍas i as-ilaqen ɣef yiwet n 
ṭṭabla tameqrant. Murad isers lbumbat-nni mbeɛɛid, azal n ɛecrin 
n lmitrat ɣef ṭṭabla-nni, yebda imir tiyita. Yessuffeɣ tamzwarut, 
tgerrez tyita. Yerna yuwet snat n tikkal, yeffeɣ waɛbar akken ilaq. 
Mi iruḥ ad yuwet tikelt tis rebɛa, yezzi-d ɣur-i, yenna-yi-d tura 
d nnuba-k ad tuwteḍ yiwen. Nniɣ-as ala. Di tegnit-nni kan dɣa, 
wissen acu i d-yuwten di lbal-iw ad yeḍru kra, ahat d ayen akken 
i yi-d-yenna ṣṣbeḥ i yi-icewwlen. Cfiɣ belli warraɣ wudem-is, ur 
zmireɣ ara ad d-iniɣ acu i iḥus, ahat yemmekta-d ayen i d-yenna 
ṣṣbeḥ ula d netta makken i yi-izzeɛf. Uqbel akken ad yerr lbum-
ba-nni,  yeẓẓel  ɣef  uɛebbuḍ,  imi  yeqɛed  iman-is  akkenni,  iban  
d akukru i ikukra. Yuwet tetterḍeq deg-s. Taɣanimt n umuṛtyi-
nni tetterḍeq. Yettwalḥeq mliḥ. Yefka-aɣ-d Allahum takerrust-is, 
nuwi-t ɣer yiwen ssbiṭar dinna di temdint n Larac, acu kan, ur 
sɛin  ara  dinna  ttawilat  swayes  ara  qablen  liḥala  am  tinna.  Mi 
t-nessaweḍ ɣer dinna, nekk ugiɣ ad kecmeɣ ɣer daxel. Duktur 
Amir akked duktur Murad Kluc dinna i ten-yuɣ lḥal. Nnan-iyi-d 
d awezɣi ad as-xedmen aparasyun dinna. Yella yiwen n ssbiṭar n 
Sbenyul ur yebɛid ara aṭas ɣef wanda i nella, nuwi-t ɣer dinna. 
Mi nuweḍ, skecmen-t srid  ɣer daxel.  Nekk  yerwi  yakk  lxaṭer-

102

iw seg wayen akka yeḍran, smenyafeɣ ad qqimeɣ di berra wala 
ad  dduɣ  ɣer  daxel.  Rǧiɣ  akken  azal  n  ɛecrin  n  ddqayeq,  imir 
yuzen-iyi-d  duktur Amir  yiwen  urgaz  i  yi-d-yenna  belli  yebɣa 
Murad ad yemmeslay yid-i. Kecmeɣ ɣer tzeqqa-nni anda yella, 
ufiɣ-t meḥsub yettmettat. Mi yi-d-imuqel, yuwi-yi-d Rebbi am 
wakken yenna-yi-d “ xlas”. Nniɣ-as imir “ ur dayen ara, aql-ak 
dagi yid-neɣ” Ḥala ayen umi d-yesla imir, dɣa yessuffeɣ rruḥ. 
Allen-is  ntant-d  deg-i,  ẓriɣ  belli  yemmut.  Yemmut-iyi  urgaz-
niḍen daɣen. Ha-t-a nnṣib i nxelleṣ iwakken ad d-nefk i tuddsa n 
ALN ayen i tuḥwaǧ.

Ɣas akken yeḍra ubaxix-agi, nekkni mazal neṭṭef deg wayen i 
aɣ-yeggunin, ur nebri ara i ṭṭbel deg waman,  mazal nxeddem-d 
leslaḥ yerna di ssereyya tameqrant. Kra n yimdanen, wissen ur 
ẓrin ara neɣ wissen acu niḍen i yellan ur t-fhimeɣ ara, ḥekkun 
belli  lluzin-agi  d  Mesɛud  Zeggar  umi  sawalen  Racid  (Casa)  i 
t-ixedmen. Tigi d tikerkas yessexraben amezruy. Ad d-iniɣ kan 
tura belli d lekteb.

Racid (Casa), yuzen-it-id Ḥaǧ Ben Ɛella si Wehran, amasay 
aqdim n ALN di temdint-agi. Yuweḍ-d ɣer Lmerruk, d ccifan i t-
iqublen. Yenna-yi-d Buṣuf yiwwas ur d-ttelhaya ara d lkazirnat n 
Marikan di Lmerruk ( Kniṭra, Merrakec, Sidi Sliman akked Ka-
zablanka). “ Yella yiwen yettmeslay taglizit, d netta ara d-yelhin 
yid-sent” i yi-d-yenna. Ufiɣ-tt d lemzeyya imi d taɛkemt ara yi-
d-ineɣsen.  D  Racid  (Casa)  agi  dɣa  umi  fkan  aluf-agi.  Uwin-t 
ɣer din imarikaniyen, ixeddem axeddim igerrez. Yessuter-asen 
ad as-d-xedmen tanaɛurt-nni umi qqaren bazooka, d Bumedyen 
i yerɣan fell-as ad tt-yesɛu. Yeɛni Racid (Casa) ur d-yettuṛebba 
ara mliḥ di temsal-agi n tsertit d umennuɣ, ixeddem kan weḥd-s. 
D Buṣuf ukkud yesɛa lehduṛ, d netta i d ccif-is. Yuɣal umbeɛd 
yedda d Bumedyen segmi yennuɣ d Buṣuf.

Yessuter-iyi-d  yakan  Bumedyen  ad  as-d-ḍebbreɣ  xerttum 
sin  lbazukat  uqbel  akk  ad  d-yekcem  Mesɛud  Zeggar  di  tem-
salt-a. Nniɣ-as i gmat-neɣ Xeṭṭab Muḥemmed ad as-yini i ugel-
lid Muḥemmed V ad d-yeglu s sin lbazukat makken i iruḥ ɣer 

103

Maṣer. Xeṭṭab yeɛdel mliḥ akked twacult n ugellid n Lmerruk. 
Dɣa akken i teffeɣ, fkan-as-ten-id i ugellid. Akken kan d-uwḍen, 
uznen-iyi-ten-id. Ruḥeɣ imir ɣer Weǧda s tkerrus, uwiɣ-as-ten 
i  Bumedyen.  Mi  ten-iwala  akken,  yefreḥ  mačči  d  kra.  “ Akka 
tura, ad asen-nesken i yirumyen belli nezmer ad nessefsed cca-
rat-nsen” i yi-d-yenna.

Dagi sefqaden ɣer yimuṛtyiten i yettwaxedmen di lluzin n DLO di Lmerruk.

Ar  tura  qqimen  deg  wallaɣ-iw  yimeslayen  i  yi-d-qqaren 
Buṣuf d Bumedyen “ Ḥala Lezzayer uzekka ara k-yerren lxir ɣef 
lecɣal-agi yakk i tettwenniɛeḍ”

Uqbel  timmunent,  nexdem  mitin  imuṛtyiten  n  60  mm  d  45 
mm. Nefka-ten i lɛesker n Lezzayer, ula d uzzal akked tepyasin i 
d-yugaren nefka-ten. Neččur lbabur iwakken ad d-yawi annect-
n n leslaḥ d wayen akk i ten-yettabaɛen. Ayen akk i nexdem di 
lluzinat, nuzen-it ɣer Lezzayer. D Kulunil Ɛetman (Ben Ḥeddu 
Buḥeǧǧar) n lwilaya V uɣur treḍqen.

Nebna ula d tiɛecwatin i yixeddamen n lluzinat segmi akken 

i nmeyyez belli ilaq ad asen-nekkes cwiṭ n lxiq.

Cwiṭ  cwiṭ  armi  nessaweḍ  ad  d-nexdem  xemsa  lluzinat 
imecṭuḥen  n  leslaḥ.  Yiwen  di  Buzniqa,  d  yiwet  n  temdint  n 

104

Lmerruk i d-yezgan di temnaṭ n Ccaweyya-werdiɣa yettabaɛen 
Bni Sliman. Tayeḍ di Titwan di tama n Suta n tmurt n Ǧebbala, 
tebɛed s wazal n 60 km ɣer tama n usammar ɣef temdint n Ṭanǧer 
d tama n Ǧibrilṭar.

Tamezwarut  merra,  nebda-tt  di  Titwan.  Nebda  s  lxedma  n 
lagṛunad akked tmiṛayatin d yicarjuren. Nuɣal umbeɛd nxeddem 
yakk  wigi  ula  di  Ssuq  Larebɛa  i  d-yezgan  di  temnaṭ  n  Crarda 
n Bni Ḥsen di Kniṭra. Dagi nxeddem daɣen imuṛtiyiten akked 
tmitṛayatin-nni n Cobra.

Nesɛa lluzinat-niḍen, akka am tin n Sxirat i ixeddmen tipyasin 
n yimuṛtyiten akked tmitṛayatin d usali n leslaḥ. Tella tayeḍ di 
temdint umi qqaren Tmara, tamdint-agi teṭṭafar taɣiwant n Sxirat 
di temnaṭ n Rabaṭ-Salé-Zemmour-Zaer, dagi xeddmen tipyasin. 
Ma d yiwet niḍen tella di Muḥemmadya ( tamdint-agi tezga-d 
tama  n  Kazablanka  di  temnaṭ  umi  qqaren  Grand  Casablanca), 
ula dagi xeddmen tipyasin n tmitṛayatin akked usili-nsent.

Nuɣal  umbeɛd  nexdem  ula  d  dduzan-niḍen  di  lluzin-agi, 
nexdem tamacint n ufus igezzmen uzzal, tagi nexdem-itt bac ad 
ngezzem abaryir n Challes akked win n Morice. Timacinin-agi 
nezzi-asent s usɣar akken ur tettaṭṭaf ara deg-sent trisiti.

Nexdem yakk ayen umi nezmer iwakken ad tili lxedma-agi n 
lluzinat di ssereyya acku di tmurt-niḍen i nella ɣas akken d tag-
mat. Nettnerni cwiṭ cwiṭ, nettaɣ-d di berra ayen swayes ara nex-
dem leslaḥ. Nessexdem aṭas n yikamyunen bac ad nessiweḍ akk 
annect-n.  Lluzinat-agi  nefɛent-aɣ  ula  ɣef  ttṛebga  n  yilmeẓyen-
nneɣ ɣef uxeddim.

105

Si tama tazelmaṭ ɣer tama tayeffust: Ssi Mensur Budawed, Krim Belqasem, Ɛezzuz 
Belɛebbas akked Mesṭafa Naduṛ, afesyan n lwilaya IV i yernan ɣer tarbaɛt n DLO, d 
mmi-s ucennay mechuren Ḥaǧ Naduṛ. Tawlaft-agi tettwaxdem di Ssuq Larebɛa.

Krim Belqasem, yessefqad ɣef leslaḥ n DLO di Lmerruk mi yerza akken ɣer din.

106

Tarbaɛt n yitiknisyanen di lluzin n leslaḥ n ALN uqbel akken ad ruḥen ɣer Yugus-

labi, cwiṭ kan uqbel timmunent.

Kra seg yitiknisyanen i d-yettwafernen bac ruḥen ɣer Yuguslabi ad d-lemden amek i 
xeddmen leslaḥ. Nnejmaɛen-d akken ad ten-wellhen uqbel rrwaḥ.

107

Itiknisyanen n lluzinat n ALN, ffɣent-asen tirga 
mxalfa.

Deg useggas n 1962, kra n wagguren kan uqbel timmunent, 
nemtawa akked Buṣuf belli  iserdasen i iẓewren mliḥ di lluzinat 
n lslaḥ, ad ten-nazen ɣer tmurt n Yuguslabi akken ad d-lemden 
dinna  lḥirfa-agi  n  usnulfu  n  leslaḥ,  yettusemma  ad  d-uɣalen  d 
imussnawen n tidet di taɣult-agi. Yuɣ lḥal xeddmen yakan ama 
d lagṛunad ama d timitṛayatin neɣ d imuṛtyiten. Iswi-nneɣ deg 
walmud-agi, belli yal yiwen acu ideg ara yesnerni timussniwin-
is, wa di lxedma n temgeḥlin wa deg ukerṭuc ar taggara. Annect-
agi yakk, iwakken ad nesbedd tarbaɛt tamaynut ara ixedmen lsas 
i temguri n yimrigen49 di Lezzayer uzekka.

Deg  umtawa  i  nexdem  akked  yimḍebbren  iyuguslabiyen, 
nemsefham ad asen-nazen tmanyin n yimeɣnasen i iẓewren gar 
wid i tuɣ xeddmen di lluzinat-nneɣ, ayagi, bac ad issinen s tel-
qey  taɣult-agi  n  yimrigen.  Ruḥen  ɣer  tmurt  n Yuguslabi,  ɣran 
ama d ayen yerzan akerṭuc ama d ayen yerzan leslaḥ s umata, 
yettusemma,  yal  tɣawsa  s  tezrawt-is,  mačči  xdem  kan.  Maca, 
yir zzher yir tawenza teḍfer-iten, setta wagguren kan i xedmen, 
Lezzayer  tuwi  timmunent,  yeṭṭef  leḥkem  Ḥmed  Ben  Bella, 
iɛawed ṛṛay, yekkes-iten-id si taɣult-nni, yerra-ten anda niḍen. 
Yuzen-asen i yimḍebbren n Yuguslabi iwakken ad ten-ḥebsen di 
leqraya-nni, yessuter-asen ad ten-wellhen ɣer taɣult-niḍen, acu-
tt? Ad xeddmen ibiluten d tkasṛunin! Ben bella, yugi ad lemden 
ayen yerzan leslaḥ, ur neẓri ara ayen.

Ṛṛay yecban wagi, ur asen-yeɛǧib ara maḍi i yinelmaden-nni, 
diɣ-netta sutren ad d-uɣalen ɣer tmurt. Mi d-uɣalen ɣer tmurt, 
tedda-tt  fell-asen  ddula,  rran-ten  am  wakken  ur  ɛeddan  ara  d 
iserdasen, am wakken mačči d imeɣnasen, yerna gren-d fell-asen 

49 L’industrie de l’armement.

108

lbaṭel belli ruḥen ɣer Yuguslabi mebla ttriḥ n yimḍebbren. Ǧǧan-
ten raɛen, la axeddim la leqrar. Ayen akka i asen-yeḍran yerẓa-aɣ 
deg wul acku ixeddamen-agi nḥafen, fkan-d tazmert-nsen, crun-
tt merriɣet d iseggasen iwakken ad sbedden i tuddsa n ALN lsas 
n temguri n leslaḥ. Imeɣnasen-agi, gezmen-asen abrid iwakken 
ad lemden axeddim n yimrigen ara igen lsas i tuddsa tamaynut 
i d-ilulen, tin umi qqaren ANP(36), yerna yuɣ lḥal yella wacu i 
ssnen ad t-xedmen di leslaḥ.

109

Wigi d itiknisyanen n wulmus n usbeddi n yimrigen di DLO di tmurt n Lmerruk.

110

Tagi d tirza n yineɣlafen n GPRA umi d-serḥen segmi yekfa ṭṭrad. Sfeqden-d ɣef 
trebbaɛ n ALN yellan di tlisa. Yella dagi ɣer tama n Bumedyen, ccif n EMG (Etat 
Majore Général), Ḥmed Ben Bella, Rabeḥ Biṭaṭ, Muḥemmed Buḍyaf, gar-asen sin-agi,
yella Ǧellul Malayka, yella daɣen kumundu Gayed Ḥmed umi sawalen Ssi Sliman.

Ssi Mensur akked kulunil Muḥend Ulḥaǧ i iruḥen ɣer Lmerruk segmi yefra kan ṭṭrad, 
bac ad yerzu ɣef yiɛeggalen n ALN n Lwilaya III i yellan di sbiṭar n Lmerruk blisin.

Ssi Mensur akked Kumundu Saɛid Ḥermuc, ccif n yimejjayen n lwilaya IV, dagi di Lmer-
ruk, iruḥ ɣer lǧunud i yeblisin di lwilaya-ines, akken kan yefra ṭṭrad di 19 meɣres 1962.

111

Tazɣent50 n unebdu 1962, seg ubrid ɣer ddaw 
ubrid.

Mi terwi akken gar terbaɛt n GPRA akked EMG(37)( Etat Ma-
jore  Général),  iban-d  usigna  s  tekkat,  tagrawla-nni,  ad  tuɣal  d 
ayen  niḍen.  Nekk  faqeɣ  belli  ur  tessefraḥ  ara  teswiɛt  mi  yi-d-
uznen  akken  yiɛeggalen  n  tfidiralit  n  FLN  n  Fransa  akken  ad 
ruḥeɣ ɣer Lalman di taggara n useggas n 1961. Mi uwḍeɣ ɣer 
Lalman, sliɣ dinna i yella ama d Bumedyen ama d Sliman Huf-
man, Ɛli Menǧelli akked Gayed Ḥmed. Deg yiwen usensu i ten-
yuɣ  lḥal.  Rriɣ  ula  d  nekk  ɣer  usensu-nni.  Furṣeɣ  tagnit  yiwet 
n  tikelt  mi  nella  weḥd-nneɣ  nekk  Bumedyen  dɣa  leqmeɣ-as 
awal “ Zemreɣ ad ẓreɣ  acu  yellan gar EMG  akked GPRA?” i 
t-steqsaɣ. Yerra-yi-d awal srid mebla tuzzya tunnḍa: “ Ṭṭixxer i 
tixxubta-agi ur nemɛin a Ssi Mensur, neẓra belli d GPRA ukkud 
teddiḍ”. Mi yi-d-yenna akka, yessuli-d lgaz-iw, din din rriɣ-as: 
“ Ur xeddmeɣ la ɣef GPRA la fell-awen kunwi, nekk i yi-ihman 
d tilelli n tmurt-iw”. Yeɛni gar-i yid-s, ɣas akka, yella leqder d 
ameqran. Tadyant-agi teḍra asmi ṭṭaxren yiɛeggalen n EMG di 
15  yulyu  1961,  ɣas  ulamma  aṭṭixxer-agi-nsen  d  asteɛmel  kan, 
sbedden  deg  umḍiq  n  Bumedyen  Musa  Benḥemmad  d  ccif  n 
EMG.

Nekk  ur  lliɣ  akka,  ur  lliɣ  akken  niḍen,  ddiɣ  kan  d  lḥeqq  d 
wayen d-yeqqar lqanun d ṣṣwab, dayemmi i lliɣ d alemmas asmi 
yendeh ccwal-nni deg unebdu n 1962.

Mi  d-uɣaleɣ  ɣer  Lezzayer  segmi  d-berḥen  s  timmunent  n 
tmurt,  fkan-iyi  zedɣeɣ  deg  usensu  n  Regina,  umbeɛd  uɣaleɣ 
ɣer usensu n Aletti (win umi qqaren tura Safir)  (wali  sbt 149-
150).  Uɣaleɣ  s  lmendad  i  yitiknisyanen  i  ixeddmen  leslaḥ  n 
ALN,  ferqeɣ-asen  izmamen-nsen.  Imir-n  dɣa  i  sbedden  Ben 

50  Crise.

112

Bella  d  aselway  n  tigduda  tazzayrit.  Di  teswiɛt-nni  i  mlaleɣ  d 
Xlifa Leɛrusi(38) deg usensu Aletti. Imir kan dɣa i t-sbedden d 
aneɣlaf  n  temguri51. Yusa-d  ɣur-i  iwakken  ad  iyi-d-yini  ma  ad 
ṭṭfeɣ tanmehla n temguri n tmurt. “ Ad nemɛawan akken di sin. 
Tzemreḍ kečč i ccɣel-agi, tuɣaleḍ yakan s lmendad i ssenɛa n 
leslaḥ di ALN” i yi-d-yenna iwakken ad iyi-iqenneɛ. Ṛṛay-agi i 
yi-d-yefka, yesserfa-yi, din din nniɣ-as ala. Steqsayeɣ iman-iw 
imir sani tetteddu tmurt, ma ɣef lsas neɣ ɣef tkerkas i sbedden 
lecɣal. “ Amek ara yi-sbedden d aqerru n tenmehla n temguri yili 
nekk  d  afellaḥ,  d  ttaǧer  i  lliɣ,  ayagi  yuḥwaǧ  leqraya  taɛlayant 
di tesdawit iwakken ad izmireɣ”, ha-t-a wacu i xemmeɣ mi yi-
d-yefka  akken  ṛṛay-agi.  Iṛeggem-iyi  ad  d-yuɣal  azekka-nni  ad 
iyi-ixdem lekwaɣeḍ akken ad uɣaleɣ d anemhal s wudem unṣib. 
Azekka-nn iɣef ara nemlil, nekk yuɣ-iyi lḥal di rruplan amezwa-
ru i iruḥen ɣer Lmerruk. Uɣaleɣ armi d ṭṭjara-nni inu n zik uqbel 
ṭṭrad.  Segmi  yeɣḍel  Bumedyen  Ben  Bella  di  19  yunyu  1965, 
uɣaleɣ-d ɣer tmurt akken ad xedmeɣ ɣer yiman-iw.

Tella ssebba-niḍen i yi-sawḍen ur xeddmeɣ ara di leḥkem n 
Ben Bella. Asmi d-usan ɣer Weǧda ccifan n tegrawla i d-yeffɣen 
si lḥebs segmi yensa ṭṭrad ( Ayt Ḥmed, Biṭat, Xider,Ben Bella 
akked Buḍyaf, d Buṣuf i ten-iqublen tazwara-nni. Maca mi ruḥen 
ad sfeqden ɣef tlisa, ula d yiwen ur yeddi yid-sen seg yineɣlafen 
n GPRA, ḥala nekk, lliɣ imir d anemhal n wayen yerzan allalen 
n ṭṭrad ɣer MALG deg umalu.

Yiwen seg yimḍebbren n EMG, yefka-asen-d ṛṛay i yineɣlafen-
nni ad rzun ɣer yiwen n uɣerbaz n warraw n ccuhada. Mi nuweḍ 
ɣer din, anemhal n uɣerbaz-nni, yenna-yi-d ma maɛlic ad iyi-d-
yefk ttmeṛ d uyefki ad t-fkeɣ i yineɣlafen-nni, nekk ssneɣ-ten, 
ɣef waya i yi-d-icawer. Mi uwḍeɣ ɣer sdat Ben Bella, inḍeq-d 
ɣur-i:  “D  kečč  i  d  Mensur  Budawed?”  nniɣ-as  ih  s  uhuzzu  n 
uqerruy. Iḍerref-iyi-d syinna ɣef tzeqqa-nni, yenna-yi-d imir: “ 
Yaɛṭik ṣṣaḥa ɣef wayen akk i txedmeḍ. Akka i d imeɣnasen n 
OS. Ḍefreɣ akk ayen i txedmeḍ mi lliɣ di lḥebs. Kečč mačči am 

51 Ministre de l’industrie.

113

lexrawat-ina n GPRA”. “A Ssi Ḥmed, d kečč i tt-yesɛan d GPRA 
mačči d nekk” i as-rriɣ, imir ruḥeɣ-d. Ṭṭfeɣ abrid imir s tkerrust 
ɣer Buṣuf di Rabaṭ. Nniɣ-as ad d-iwali albaɛḍ deg umḍiq-iw ad 
as-ǧǧeɣ lewṣi imi nekk ad ṭṭixreɣ. “ Acu ara hedṛen medden? Ad 
as-inin yennuɣ Buṣuf d Mensur Budawed? I yi-d-yenna, yuwet 
armi yi-iqenneɛ ad qqimeɣ.

Segmi  nuwi  timmunent  d  tasawent,  tessemlal-iyi-d  teswiɛt 
d  Ɛebdelɛziz  Butefliqa  di  Ṭrables.  D  yiwen  umerruki  yexdem 
yid-neɣ  di  ṭṭrad-nni  i  t-iɛerḍen  ɣer  dinna.  Yezzem-iyi-d  imi 
ur  kcimeɣ  ara  ɣer  tmurt.  Ur  yiɛǧib  ara  wamek  akken  i  yi-d-
yemmeslay. Rriɣ-as ṣṣerf, nniɣ-as belli ur yezmir ḥedd ad iyi-d-
iqerreɛ ad kecmeɣ ɣer tmurt-iw, rniɣ nniɣ-as: “ Ilaq ad testeqsim 
acuɣer  ur  kcimeɣ  ara  ɣer  tmurt”,  kemmleɣ  akken  deg  wawal-
iw: “Tettuḍ ayen i thedṛem di Tlemsan, tennam-as belli Mensur 
Budawed akked Buṣuf ilaq ad d-kecmen ɣer tmurt iqerray-nsen 
di lqaɛa”. Yenkeṛ belli mmeslayen akka di Tlemsan. Uqbel ad 
nemfaraq, yefka-yi-d iccer n lkaɣeḍ ideg d-yura wuṭṭun n tilifun-
ines. Uɣaleɣ-d di cuṭember 1965 ɣer Lezzayer, ɛerḍen-iyi-d ɣer 
tmeɣra n usmekti n wunbir 1954, xedmen-tt deg umḍiq-nni umi 
qqaren l’Amirauté d’Alger. Yella dinna uselway Hewwari Bu-
medyen. Mi nemlal, yella akked Ɛli Menǧelli. Seg wasmi i net-
temlili di Lmerruk, nettemqadar, leɛmer d-nemsukkas. Yestaqsa-
yi-d imir anda d-ggraɣ. Nniɣ-as aqli xeddmeɣ ṭṭjara. Netta, yuɣ 
lḥal bɣan yigensasen n kra n tmura ad mlilen yid-s, yenna-yi-d 
rǧu  deg  wannag52-nni  ufella  simi  ara  d-naliɣ.  Maca  nekk  friɣ-
tt s tɣawla d ṛṛay-iw mebla lḥes. Ffɣeɣ-d s lemḥirat d tewwurt 
taɛeẓẓugt i yellan ɣer taggara n ugnir53-nni. Seg tegnit-nni ar ass-
a, nemɛahad nekk d tsertit ur nɛawed ad nemlil.

52  Etage.
53  Couloir

114

115

Tinagiyin 

Ḥemdani Ḥmed (d ajenyur n trisiti, d yiwen si tgejda n llu-
zinat n DLO di Lmerruk)

Asmi i gren afus ccifan n tegrawla akken ad 
xedmen lsas n temguri n leslaḥ amecṭuḥ, mačči 
d targit neɣ d cciɛa i bɣan ad tt-awin. Iwakken 
ad d-nemmeslay ɣef temsalt-agi n leslaḥ, ilaq ad 
d-nesmekti kra n yineḍruyen n ṭṭrad-nni. Taqsiṭ-
agi n leslaḥ, tebda asmi d-suɣen s nnzaf ccifan 
yellan ttnaḍaḥen di tẓegwa n tmurt.

Di tazwara, nexdem kan lbumbat n ufus, nuwi-tent deg yika-

myunen n lxeḍra ɣer Lezzayer tamanaɣt di Lḥama.

Ilaq ad ẓren medden belli di tazwara-nni, yal wa ansi d-yes-
sutur  yerna  ur  ɛdilen  ara  acu  i  bɣan.  Wid  yellan  di  tẓegwa  n 
tmurt, suturen-d lbaṛud, leslaḥ-agi amecṭuḥ, akka am tmitṛayatin 
d  lagṛunad.  Ma  d  wid  yellan  di  tlisa,  suturen-aɣ-d  imuṛtyiten 
iwakken  ad  uwten  yis-sen  lɛessa  yellan  di  tlisa  n  usammar  d 
umalu.

Ha-tt-a liḥala ideg nebda nxeddem bac ad asen-nerr taḥjurt i 

wigi yakk i d-yessuturen leslaḥ di yal tiɣmert.

Di tazwara-nni, nessaweḍ ad d-nexdem lagṛunad, ayagi yesɛa 
azal mliḥ ɣur-neɣ. Si 1957 d asawen, yettusemma deg unejmaɛ-
nni n CNRA n ɣuct di Lqahira, aṭas i ibeddlen di tuddsa n FLN, 
ɣas ini-d daɣen di tuddsa n ALN. Snulfan-d, seg-s ɣer da, ige-
zduyen54 deg ubdil n tuddsiwin-nni timecṭaḥ n zik, ɣas ulamma 
xedment  axeddim  igerrez.  Tuddsa  n ALN,  tuɣal  d  tameqrant, 
akken meqqret i yerna leɛtab di ccɣel-is, uɣalen suturen-d ugar 

54 Les départements.

116

n zik leslaḥ. Ayagi merra, iḥettem fell-aneɣ ad nṣeggem iman-
nneɣ iwakken ad d-nesnulfu allalen akked leslaḥ ara asen-nazen.

Di  tazwara-nni,  mi  nebda  nxeddem  lagṛunad,  ulac  kra  n 
tarrayt55  neɣ  kra  n  tuddsa,  d  aṭebbeɛ  kan.  Yella  yiwen  akken, 
ḥesbeɣ-t  am  gma,  ad  t-yerḥem  Rebbi,  yezdeɣ  di  Kazablanka, 
ɣur-s  cwiṭ  n  umḍiq  akken  d  tama  n  uxxam-is,  yerra-t  d  lluzin 
anda  nessefsay  uzzal  i  leslaḥ.  Ɛawnen-aɣ  kra  n  yimerrukiyen, 
teɛǧeb-asen tegrawla-nneɣ. Ayen akk i netteḥwiǧ d uzzal, net-
taf-it  dinna  kan  di  Kazablanka.  Nettawi-d  tipyasin  yelha  mliḥ 
wuzzal-nsent i lagṛunad. Acukan, ugur amezwaru i d-nemlal di 
taluft-agi ideg nger, d tamussni n taɣult56-agi. Akken ma nella, 
txuṣ-aɣ tirmit57, nettlemmim kan.

Nebda axeddim s yiwen n ṣṣenf n lagṛunad, limer d lebɣi mačči 
d win swayes ilaq ad nebdu. Ixeddamen-nneɣ ṛwan lmerta bac 
ad  tt-id-xedmen.  Talɣa-nsent  akked  ṭṭabeɛ  ideg  nettarra  nnfiḍ-
nni n wuzzal, ur mṣadan ara. Diɣ-netta, ur tent-id-nessuffeɣ ara 
tikelt-nni, xesṛent. Di lluzin-agi n Titwan i meyzen yimḍebbren 
belli  ilaq  ad  ɛiwden  ṛṛay.  Fran-tt  belli  ad  kemmlen  axeddim  s 
wallalen  iwulmen,  mačči  kan  akka,  akken  ad  siwḍen  ad  fken 
i lǧunud n tmurt ayen ḥwaǧen. Ihi, ɣas akken nxuṣ di tmussni, 
fkan-aɣ-d  ttriḥ  akken  ad  d-nawi  si  berra  wid  ara  aɣ-yemmlen. 
Ruḥen kra  yimeddukal ɣer yiwet n tmurt ukkud neɛdel, uwin-d 
syin timacinin iwulmen i usali n lagṛunad. S tamacinin-agi dɣa, 
nessaweḍ  ad  d-nexdem  alef.  Deg  waggur,  yettusemma  rebɛin 
alef di rebɛin n wagguren.

Ɣas  akken  llant  tmacinin  timaynutin  i  aɣ-yesnernan  axed-
dim,  aṭas  n  wuguren  i  d-nettaf  di  tarrayt.  Diɣ-netta  llan  wid  i 
aɣ-yemmuten deg yixeddamen-nni n lluzin. Nuɣal nger tamawt 
belli lagṛunad-agi temzer ad tneɣ lǧunud-nneɣ. Segmi nqelleb ad 
nefhem, nufa-d ziɣ mi ɛeṭṭlen akken lembaber n TNT di lmerṣa, 
beddlen-d asafar-nni s wayeḍ d yir netta.

55  Méthode.
56  domain
57  Experience.

117

Amasay-nneɣ Ssi Mensur Budawed, yessaweḍ armi i aɣ-d-
iḍebber yiwen n lbarud umi qqaren  la cheddite, wagi di tallit-
nni ideg yella d Buḍyaf  d amasay n Lmerruk. Wagi d yiwen n 
lbaṛud, yeǧhed mliḥ, yesɛa yiwen n usafar, qqaren-as “ la nitro-
glycérine”. Tagi treq ɣef 80° . Tneq asafar-nni i yettaken lweqt 
i lagṛunad akken ad tetterḍeq. Win ara yesxedmen lagṛunad me-
bla asafar-agi yettaken lweqt, d netta ara tneɣ mačči d axṣim-is. 
Cwikan  nerra  lmendad-nneɣ  ɣer  lbarud-agi.  Diɣ-netta  s  kra  n 
lagṛunad i yettwaxedmen yis-s, nerẓa-tt.

Ma d ayen yerzan timitṛayatin, nɛus iman-nneɣ segmi akken 
i  nessexser  di  kra  n  lecɣal  mi  nexdem  lagṛunad.  Di  Ssi  Men-
sur s timmad-is i ifernen ṣṣenf n tmiṛayat ara d-nexdem. Ifren-
aɣ-d yiwen n ṣṣenf n Lalman. Yuzen ɣer yiɛeggalen n tfidiralit n 
FLN di Fransa, juban-aɣ-d kra n yimussnawen i aɣ-iɛawnen bac 
nessaweḍ ad tt-id-nexdem.

Di  tallit-nni  dɣa,  uwin-aɣ-d  ccifan-nneɣ  tmanya  n  yimuss-
nawen  d  iberraniyen,  qqaren-asen  “  les  ajusteurs  outilleurs”, 
ssnen mliḥ axeddim-agi. D nutni i yettuɣalen s lmendad i wa-
mek nxeddem. Syin d tasawent, sbedden lbiruwat i d-yettlhayen 
d  tezrawin.  Ilaq  yal  taɣawsa  alamma  txedmeḍ-as  aɣawas58  d 
wamek ara tekkreḍ ad tt-txedmeḍ.

58  Plan.

118

Bunzu Ɛellawa (d netta i yeṭṭfen ayen yeɛnan leḥsabat di 
DLO.)

Mi tekker akken tegrawla n umenzu n wunbir 
1954, yuɣ-iyi lḥal di Fransa. Kecmeɣ ɣer terbaɛt 
n tfidiralit n FLN di Fransa deg useggas n 1955. 
Aṭas n tlufa i ṭṭfeɣ di tfidiralit-agi. Lliɣ abeɛda d 
ccif n yiwet n terbaɛt tamecṭuḥt, syin smeɣren-
iyi tarbaɛt armi uɣaleɣ ṭṭfeɣ tin umi qqaren “ la 
section” di 1958.

Segmi wis anwa i yi-senzen, ttnadin yimsulta acu i xeddmeɣ, 
ansi  kkiɣ  d  wansi  ffɣeɣ.  Tlata  tikkal  i  asen-snesreɣ.  Uɣaleɣ 
umbeɛd friɣ-tt d ṛṛay-iw ad rewleɣ si Fransa. Uwiɣ-d ttriḥ n FLN, 
ruḥeɣ ɣer Bonn (Lalman tafidiralit). Mi uwḍeɣ ɣer din, iqam yis-
i kra n lweqt ugensas n GPRA di Lalman, wagi d Ɛebdelḥafiḍ 
Keraman. Yessuffeɣ-iyi-d  
apaspur  n  Lmerruk,  yenna-yi-d 
ṭṭef abrid-ik ɣer dinna.

Mi  uwḍeɣ  ɣer  Lmerruk  nekk  d  Seɛdi  Ɛebdelḥamid  akked 
Kuri  Maǧid,  d  Muḥemmed  Budawed  i  aɣ-d-iqublen,  sawalen-
as  Ssi  Mensur,  netta  d  ccif  n  tẓuli  d  wallalen59  dinna  di  tama 
n umalu. Yella yid-s imir umalal-ines Ɛezzuz Belɛebbas akked 
Seddiq Ɛebdelqader. Yesteqsa-aɣ-d Ssi Mensur acu i nenwa ad t-
nexdem. Nenna-as belli nebɣa ad neffeɣ s adrar ad nennaɣ. Yugi, 
yenna-aɣ-d di Lmerruk i ken-teḥwaǧ tegrawla.

Imir-n dɣa i aɣ-uznen ɣer lluzin n leslaḥ. Tzemreḍ ad d-tiniḍ 
yedda  fell-i  uxeddim  di  lluzin-agi  imi  nekk  d  atiknisyan  di  la 
mécanique de précision ( tournage ajustage et fraisage)

Di  tazwra-nni,  bdiɣ  axeddim  s  yiwet  n  tmacint  i  ixeddmen 

tipyasin i netteḥwiǧi bac ad d-nexdem leslaḥ.

Nessaweḍ umbeɛd armi d-nexdem ɛecra alaf n tmitṛayatin.

59 Responsable d’armement et de la logistique.

119

Di lluzin-agi, kullec icudd ɣer la mécanique, yettusemma, yal 
tasurift, teḥwaǧ tamussni, yal taɣawsa deg umḍiq-is. Tamussni 
n tarrayt-agi tamaynut tɛuḍa lxedma-nni n zik ideg nxeddem ala 
tiɣawsiwin timecṭaḥ kan. Diɣ-netta nessaweḍ ad d-nexdem tlata 
leṣnaf n leslaḥ:
1- Lagṛunad
2- Les bangalors: d ateyyu yettaččar d lbarud, sexdamen-t i 
usefsed n lexyuḍ n trisiti di tlisa n tmurt.
3- Imuṛtyiten akked tmiṭrayatin d lmuna-nsen.

Mi nessaweḍ dayen ad d-nexdem leslaḥ, ad sfeqden qbel ma 
ur  ten-ixuṣ  wara  imir  ad  ten-id-ɛerḍen,  d  wamek  ara  ten-awin 
ɣer tlisa n tmurt akken ad ten-sɛeddin.

Nesɛa xemsa lluzinat, yal wa anda:

1- Buzniqa 2- Ssuq Larebɛa 3-Temmara 4- Muḥemmadya 5- 
Xmiset.  Ma  d  amḍiq  anda  i  d-njemmeɛ  yakk  ayen  i  nettḥwiǧ 
ha-t-an  di  Kazablanka,  ma  d  win  anda  selḥuyen  akk  lluzinat, 
ha-t-an di Rabaṭ.

120

Salem Remḍani (yella d aɛeggal n terbaɛt yettɛawanen 
tuddsa n FLN deg umennuɣ-nni n temdint n Lezzayer, d 
amjahed n ALN daɣen daxel n tmurt.

Ssneɣ  Ssi  Mensur  Budawed  akked  gma-
s  Ɛumer  deg  useggas  n  1943.  Nexdem  akken 
ṭṭjara kra n lweqt.

Ur ffiɣeɣ ara si tmurt kra yekka ṭṭrad n sebɛa 
iseggasen.  Ṭṭrad-agi;  sɛeddaɣ-t  d  amjahed, 
ɛaceɣ daɣen taqsiṭ-nni umi sawalen “ la Bataille 
d’Alger”.

Deg umennuɣ-agi umi qqaren Bataille d’Alger, ipyinwaṛen, 
setreḍqen tlata lbumbat di Teqsebt deg useggas n 1956. Lbum-
bat-agi, glant s 120 n yimdanen akked 300 blisin ɣef wakken i d-
nnan deg yiɣmisen n tallit-nni. Ur nesɛi ara n ttawil iwakken ad 
nerr tiyita. Nekk, ttalhayeɣ-d d ujmaɛ n ddwawi i tuddsa n FLN. 
Ssneɣ  di  teswiɛt-nni,  Ṭaleb  Ɛebderreḥman,  d  anelmad,  yuɣal 
ixeddem chimiste ɣer ALN di Teqsebt. Yusa-d ɣur-i yiwen wass, 
yenna-yi-d ma yella wamek wigi d-yettelhayen akka d ddwawi 
ad aɣ-d-jaben asafar-nni n TPT akked lkaɣeḍ menwala, ad ten-
nefk i tuddsa n ALN. Acukan, iweṣṣa-yi-d belli wid ara d-yawin 
asafar-agi, ilaq d nutni s timmad-nsen ara t-id-yawin ɣer yifer-
masyanen n ssbiṭarat. Taɣawsa-agi, qḍan-tt-id kra n yilmeẓyen 
d imeɣnasen, zemren ad fken tirwiḥin-nsen ɣef tmurt. Sawḍen 
uwin-aɣ-d sebɛa teqreɛtin n nitroglycérine. Sawḍen-d asafar-agi 
armi d lḥuma n Kattar anda zedɣeɣ. Fkan-iyi-t-id deffir ssbiṭar 
umi  semman  s  yisem  n  lḥuma-agi  dɣa.  Ffreɣ-t  tazwara-nni  di 
tmeqbert, wamma Taqsebt ssireklin-tt merra, ilaq ad d-naf ttawil 
bac ad t-nesɛeddi. Yella yiwen ttajer yesnuz afeqqus, ur yebɛid 
ara aṭas ɣef wanda ffreɣ asafar-nni. Uɣeɣ-d sebɛa tfeqqusin, rriɣ 
daxel n yal yiwet deg-sent taqerɛet. S wakka, nessaweḍ nessek-

121

cem asafar-agi ɣer Teqsebt anda thegga tuddsa n FLN amḍiq i tyi-
ta ɣas akken yezzi-as-d akk lɛesker n Fransa. D kra n yilmeẓyen 
i yuzen Beɣdad umi sawalen “ le chinois” i yesɛeddan asafar-agi 
ɣer daxel n Teqsebt. Xedmen tlata lbumbat yis-s, undin-tent deg 
Milk Bar, l’automatique akked Le Coq- Hardi, di ɛecra ddqayeq 
kra dagi.

 

Umbeɛd ur aɣ-d-yeggri wacemma deg usafar-agi iwak-
ken ad nexdem tiyaḍ. Ruḥ akken armi d asmi d-yusa ɣur-i ɣer 
lkuca  Ṭaleb  Ɛebderreḥman,  Ɛebderreḥman  Ben  Ḥmida  akked 
Beɣdadi ( le chinois). Nnan-iyi-d belli ilaq ad d-awin lbaṛud ad 
t-ǧǧen ɣur-i, ugaden ad asen-faqen les parachutistes. Fkiɣ-asen 
taqbelt, rran-d lbaṛud-nni daxel n yipakiyen, uwin-t-in s tkerrust. 
Mi d-nettṣubbu ipakiyen-nni, mbetlaleɣ-d belli ur yi-ikeffu ara 
liseɛ i wannect-n, yal yiwen yewzen 30 n kilu. Ḥesleɣ, sawleɣ 
i Ṭaleb Ɛebderreḥman. Yessefhem-iyi-d belli win igan am plas-
tik yezmer ad ires nnig lfur, yezmer ad yeṭṭef alamma d 300°, 
wammag lfur yettaweḍ kan ɣer 200°. Ma yella d wid umi qqaren 
les détonateurs akked les réveil d les montres, ilaq asen umḍiq 
semmḍen.

 

Di  tazwara-nni,  ur  neẓri  ara  ansi  d-yekka  wannect-n  n 
lbaṛud i yettwasxedmen i wayen din n lbumbat di temdint n Lez-
zayer. Armi deqqal, yeḍḥa-d d Mensur Budawed i ten-in-yuznen 
si Lmerruk. Kra seg lbaṛud-agi, ufan-t yirumyen deg usended-
nni n tmanya wussan mi d-skeflen yakk wid ixeddmen di tuddsa 
n FLN n temdint n Lezzayer. Mi ṭṭfen akken Musṭafa Bucuci, 
amɛellem aqdim n lqahwa tantonville i yellan d tama n l’opéra 
d’Alger sdat n Squar port Said, yenna-asen belli d nekk weḥd-i i 
d-yuwin 250 n kilu n plastik.

122

123

124

125

126

127

128

129

130

131

132

133

134

135

136

137

138

139

Timerna 

(1)-  le  Parti  du  peuple  algérien  (  PPA):  akabar-agi,  yesbedd-
it  Messali  Ḥaǧ  ass  n  11di  meɣres  1937  di  Fransa1,2,  segmi  i 
ḥebsen  yirumyen  amezwaru-nni  umi  qqaren  Etoile  Nord Afri-
cain (ENA). D wid umi qqaren Front populaire yeṭṭfen leḥkem 
di Fransa tallit-nni i t-iḥebsen. Akabar-agi amaynut, yeqqim kan 
s tenmehla-nni n zik, s yirgazen-is s yiswiyen-is, ulac acu i ibed-
dlen.

(2)- Deuxième collège: aẓayer60  n 1947 yerza yakk leqwanen 
akked wamek i ferqen leḥkem n Fransa di Lezzayer, d asaḍuf61 
n 20 cuṭember i d-yettmeslayen ɣef waya: “portant statut orga-
nique  de  l’Algérie.  Le  statut  octroie  des  pouvoirs  propres  aux 
groupe des départements français d’Algérie et crée une assem-
blée algérienne. Il proclame aussi “ l’égalité effective entre tous 
les citoyens français” (art.2). tajmeɛt-agi tazzayrit, ɣur-s ttedbiṛ 
deg wayen yerzan tadrimt. Tesɛa 120 iɛeggalen yettwaferqen s 
leɛdel: 60 igensasen ttwafernen s tefranin n ugdud arkelli i win 
umi qqaren “premier collège”, yeɛna yakk imdanen n  “le droit 
commun”“ statut civil de droit local”. Ma d 60 niḍen, ttwafernen 
s lbuṭ n yirgazen kan i win umi qqaren “scond collège”, meḥsub 
n yimdanen n “statut civil de droit local”. Aẓayer-agi, ṭebqen-t di 
1948 armid 16 meɣres 1956, yefka leḥkem d amxalef, d annect-a 
i yessawḍen anɣlaf  Robert Lacoste ad yekkes tajmeɛt tazzayrit 
deg waggur-nni kan i d-iḍefren.

(3)- Imeslayen-agi, yugem-iten-id si teqsiṭ-nni i d-yeḍran asmi 
d-ixuṭeb  Limir  Xaled  lɣaci  di  Cclef  (tamdint  n  Leṣnam  zik), 
yeḥka-tt-id  Meḥfuḍ  Qeddac  deg  udlis-ines  “  la  vie  politique 
d’Alger”, Ed SNED.

60  Statut.
61  loi

140

(4)- Tifranin n tejmaɛt tazzayrit di 04 yebrir 1948. Tifranin-agi, 
tella deg-sent takerḍa. Qqiment di ccfawat imi ruḥent yakk d ti-
kerkas si tazwara armi d taggara. Ggrant-d s yisem n unembaḍ n 
tallit-nni, isem-is “Naegelen”. Gar 59 n yimrecḥen i d-ibedden s 
yisem n MTLD: 32 ttwaḥebsen. Lɛesker, iǧadarmiyen, imsulta s 
wid n sibil s wid yelsan, akken ma llan s leslaḥ, leḥḥun ɣef uḍar, 
s tkeṛsin, ulac anda ur uwiḍen bac ad ssagden lɣaci ur ttbuṭin ara.

(5)- Di tallit-nni, ma neṭṭef kan ɣef ulemmas, yettaɣ uzzayri azal 
n 307 F i useggas. Gar cwiṭ d waṭas, yal yiwen acḥal yettaɣ, aḥsab 
n temnaḍin, llan wid yettaɣen ala 11 F i useggas, d wagi yakk i 
d amecṭuḥ i ufan di CPE n Wad Amizur. Ma d win yettaɣen akk 
aṭas, yuweḍ 2410 F di CPE Randon.

(6)-  l’organisation  spécial  (OS):  sbedden-tt  di  16  furar  1947 
mi  xedmen  anejmaɛ  ameqran  n  PPA-MTLD.  Tuddsa  n  OS  d 
ayen yeɛnan leslaḥ d ubaṛud. Iswi-ines d aheggi n yimeɣnasen i 
ṭṭrad. D Muḥemmed Belwezdad i d ccif-is amezwaru, maca mi 
yemmut,  yuɣal  deg  umḍiq-is Ayt  Ḥmed.  Ɣer  taggara  d  Ḥmed 
Ben Bella i d ccif-is acku Ayt Ḥmed yesṭaxxer-it Messali Ḥaǧ 
di teqsiṭ-nni umi qqaren “crise berbériste du PPA”. Tuddsa-agi, 
tfaq-as Fransa dɣa qelɛen-tt seg yiẓuran.

(7)-  Muḥemmed  Bellewnis  d  yiwen  urgaz  yettwassen  mliḥ  si 
gar yimeɣnasen n tmurt n Lezzayer di Burǧ Mnayel. D netta i 
yuɣalen s lmendad i yimjuhad n Messali, abeɛda di tmurt n Leq-
bayel akked unẓul (Ǧbel bukeḥli.) Yennuɣ armi d asmi t-nɣan 
yirumyen.

(8)-  1949  d  tallit  n  umezruy  ara  yeqqimen  di  ccfawat. Aseg-
gas-agi yesɛa mliḥ azal ɣer PPA, deg-s i yendeh ccwal-nni umi 
sawalen  “crise  dite  berbériste”  ideg  bɣan  ad  d-skecmen  kra  n 
yimeɣnasen tamsalt n tmaziɣt deg umussu aɣelnaw. Taqsiṭ-agi, 
aṭas  swayes  tegla  deg  ukabar,  aṭas  i  d-uwin  di  berra,  llan  gar-
asen yimeɣnasen ur ssinen ara acu i ttuɣalin ɣer deffir. Wejden 
akken ad tt-sekkren mgal Fransa limer i asen-terbiḥ.

141

(9)- Ṭṭrad n Landucin d yiwen umennuɣ n lɛesker gar 1946 d 
1954 di Landucin. Ifuk ṭṭrad-agi, tfuk yid-s tmurt umi sawalen 
Landucin  acku  d  timura  ay  sduklen  deg-s.  Timura-agi,  ffɣent 
ddaw  uzaglu  n  Fransa,  ffɣent-t  imir  snat  n  tmura  deg  wakal  n 
Byitnam. Amennuɣ-agi, yegla s 500 000 d aterras neɣ ugar. Aṭas 
n yizzayriyen i tuwi Fransa nnuɣen dinna. Diɣ-netta, aṭas deg-
sen, tesfaydi deg-sen tegrawla n Lezzayer si tirmit d-uwin syin.

(10)- Lwilaya IV, tegru talemmast n tmurt n Lezzayer mebla ta-
murt n Leqbayel. Beṭṭu-agi n tmurt d lwilayat, gant deg unejmaɛ-
nni  n  Ṣumam  di  20  ɣuct  1956.  Ffɣent-d  dinna  setta  lwilayat  i 
yessedduy useqqamu n lwilaya62 ddaw leɛnaya n Kulunil.

(11)- Agraw n Ṣumam, xedmen-t ass n 20 ɣuct 1956 di taddert 
Iɣban  deg  yifri  (di  tɣiwant  n  uzellagen)  di Tmurt  n  Leqbayel. 
Agraw-agi, d netta i d lsas n tegrawla tazzayrit. Iṣeggem lecɣal 
ama d wid n tsertit ama d wid n lɛesker. Wammag ṭṭrad yebda 
s sin iseggasen uqbel deg umenzu n wunbir 1954 mebla kra n 
tuddsa.

(12)- “Si” sexdamen-t i leqder di taɛrabt n dderǧa, d asemẓi n 
wawal  “sidi”. Am  wakken  ara  d-tiniḍ  “Monsieur”  s  tefransist. 
Yessexdam-it Ssi  Mensur wawal-agi yal mara d-yebder yiwen 
si ccifan-is.

(13)- Wagi d Muḥemmed Leḥrizi umi sawalen Michel, d amasay 
n yimeẓla n wumlan n ALM.

(14)-  Kulunil  Benḥemmu,  d  yiwen  si  gar  tgejda  n  lɛesker  n 
Lmerruk (ALM). Iɛwen aṭas tuddsa n ALN.

(15)- Ḥmed Dlimi (1931- 22 yennayer 1983), ilul di Sidi Qasem. 
D yiwen n jiniral n lɛesker n ugellid amerruki. Dlimi, yella d ccif 
n yimeẓla n tɣellis63t n Lmerruk, yesɛa mliḥ amḍiq-is seg wid 
yesbedden tagelda i yesselḥuy ugellid Ḥasen II.

(16)- Kumundu Ssi Musa, isem-is n tidet Ḥmed Ben Ḥmed. Yel-

62 Conseil de willaya.
63 Services de sécurité.

142

la d ccif n yiwet n temnaṭ di lwilaya IV, yuɣal umbeɛd yeffeɣ 
ɣer Lmerruk. Yella ciṭuḥ kan d ccif n EMG mi yesteɛmel akken 
Bumedyen yeṭṭaxxer.

(17)- Lka n Xmiset: lka-agi i d-tefka tmurt n Lmerruk di 1956 
i  tuddsa  n  ALN,  sxedmen-t  tazwara  i  uheggi  n  lɛesker  ɣer 
umennuɣ,  d  Mensur  Budawed  i  t-yeṭṭfen.  Ɣur-s  i  d-rran  yiz-
zayriyen i d-yezzarṭin d imezwura si lɛesker n Fransa. Umbeɛd 
yuɣal lka-agi diri-tt ssumɛa-s acku rran i uɛawed n ttrebga n wid 
yeffɣen i ubrid zeɛma, aṭas n wid ur d-nuɣal ara syin.

(18) Fetḥi Dib: d afesyan n yimeẓla uzzigen64 n Maṣer. Yettal-
hay-d d lumur yerzan tagrawla n Lezzayer, kra dagi i lmend n 
Ǧamal Ɛebdennaṣer.

(19)- CNRA ( Conseil national de la révolution algérienne): d 
taseqqamut  uɣur  ttarran  ccwar  di  tegrawla,  snulfan-tt-id  deg 
ugraw-nni n Ṣumam di 20 ɣuct 1956.

(20)- Muḥemmed Crif Mabed, sawalen-as Mehdi (Alyas Ciṭan 
“  Satan”),  yesɛa  amḍiq-is  mliḥ  di  tinna  umi  sawalen  la  filière 
européenne, ladɣa di Lalman s ttawil n réseau Rudi Arndt.

(21)- Benyusef Benxedda, d amasay n tesqamut tulmist65 n PPA. 
Yettakka mliḥ deg umennuɣ-nni gar tarbaɛt n messali d yilem-
musa  n  ukabar  n  PPA  yettnaḍaḥen  ɣef  tmurt. Yefka-d  tayet-is 
ɣer tegrawla di temdint n Lezzayer, yerna-d ɣer yidis n Ɛebban 
Remḍan  netta  d  yiɛeggalen-niḍen  n  tesqamut  tulmist  n  PPA, 
akka  am  Saɛed  Daḥleb.  D  netta  i  yuɣalen  d  aselway  n  GPRA 
deg umḍiq n Ferḥat Ɛebbas.

(22)- CCE (Comité de Coordination et d’Exécution): tettusem-
ma, d tagi i d taseqqamut taɛlayant n FLN, d nettat i d tigejdit n 
ṛṛay. Snulfan-tt-id deg ugraw-nni n Ṣumam di ɣuct 1956. Tase-
qqamut-agi beddlen-tt di cuṭember 1958 s GPRA.

(23)- Ligne Challes et Morice: d iqerraɛen igan s lxiḍ n trisiti, 

64 Sevices spéciaux.
65  Comité central.

143

xedmen-ten ɣef teɣzi n tlisa n umalu d usammar n tmurt n Lez-
zayer. D lɛesker n Fransa i ten-ixedmen, d De Gaulle i d-yumren 
ayagi. Tilsa-agi yundin, aṭas n yibaxixen i xedment di tegrawla. 
Diɣ-netta medlen ɣef trebbaɛ n ALN n daxel n tmurt, ur zmiren 
ara ad d-awin allalen si Lmerruk neɣ Tunes.

(24)-MALG  (Ministère  d’Armement  et  de  Liaison  Générale): 
sbedden-t di cuṭember 1957, di tazwara s yisem n minstère des 
liaisons  générales  et  des  communications  (  MLGC),  umbeɛd 
yuɣal MALG mi yeṭṭef akken Buṣuf agezdu n tẓuli d wallalen i 
yeṭṭef uqbel Meḥmud Cirif. D MALG i d-yurwen imeẓla uffiren 
n tmurt n Lezzayer66.

(25)- GPRA ( Gouvernement Provisoire de la République Algé-
rienne): berḥen-d s tlalit-ines tunṣibt di Lqahira ass n 19 cuṭember 
1958. Ass-nni kan dɣa, yemmeslay-d Ferḥat Ɛebbas i lɛamma, 
yessefhem-d ayen i d-xedmen anabaḍ-agi akked yiswan-is.

Talalit n unabaḍ-agi, d aḍfar i ḍefren ṛṛay i ṭṭfen deg unejmaɛ 
n CNRA di 22 ar 28 ɣuct 1958 anda weklen taseqqamut n CCE 
ad d-berreḥ s tlalit n GPRA iwakken ad iban tesɛa tegrawla ti-
sudduyin67-is, syin imir d asbeddi n ddula tazzayrit tatrart.

 

GPRA, iqḍeɛ-asen sseba i yirumyen i yettɣennin uqbel 

belli ur ufin ara win ukkud ara gen lemcawrat.

(26)- Kulunil Marcel Mercier, d amucar, yesɛa legṛad n kulunil 
deg yimeẓla uffiren n Fransa (le SDECE, services de documen-
tation extérieur et de contre-espionnage). Yettekka di tmenɣiwt 
n yimeɣnasen n FLN di Lurup, nɣan ula d imussnawen akked 
wid ixeddmen leslaḥ ddaw ufus, wid yesɛan assaɣ akked GPRA. 
Rran iman-nsen zeɛma d irebraben yili d nutni s timmad-nsen i 
isemman i yiman-nsen “Main rouge”.

(27)- Ccix Xireddin: d aɛeggal di tenmehla n tiddukla tazzayrit 
n yimussnawen n tneslemt ( les oulémas). Yella d amasay n FLN 
di Lmerruk.

66 Services secrets algériens.
67  Les institutions.

144

(28)- Ɛebdelkrim Lxaṭib: d gma-s n ccif aneggaru n lwilaya tis 
IV,  win  umi  qqaren Yusef  Lxaṭib,  yettwassen  s  yisem  n  kulu-
nil Ḥasen. Duktur-agi, yella d aɛeggal yesɛa awal-is di tuddsa n 
ALM, yuɣal umbeɛd d aneɣlaf.

(29)- Mebruk Belḥusin: ilul di Cmini (At Weɣlis) di lwilaya n 
Bgayet  deg useggas n 1921, Belḥusin d abugaṭu ameqran, yesɛa 
turagt deg uzref di tesdawit n Lezzayer. Yella d ameɣnas di PPA 
si meɣres 1946 armi d yunyu 1949. Di maggu 1953, buṭin fell-as 
d anesɣamu n tɣiwant68 n win umi qqaren  “second collège” n 
Bgayet. Yekcem ɣer FLN di cuṭember 1954. Si yebrir 1956 armi 
d meɣres 1957, inuḍeḥ di tfidiralit n FLN di Fransa, umbeɛd iruḥ 
ɣer Tunis di yebrir 1957. Si yunyu 1958 armi d cuṭember 1959, 
yexdem ɣer tama n kulunil Meḥmud Cirif i tuɣ d ccif n ugezdu 
n tẓuli d wallalen. Si yennayer 1960 armi d tuber 1961, ixeddem 
d amaray amatu amɛiwen deg uɣlif n lumur n berra. Seg unbir 
1961 armi d maggu 1962 ixdem d ccif n wid yuzen GPRA ɣer 
Marikan n wadda.

(30)- Ɛumer Useddiq: ilul deg useggas n 1923 di Ɛin Lḥemmam 
(Tizi  Uzzu). Yekcem  ɣer  umussu  aɣelnaw  di  1942,  yettwaṭṭef 
deg useggas n 1948, rran-t ɣer lḥebs n lminitir di Blida. Yella 
gar yimeɣnasen n PPA i d-ixedmen tuddsa n OS. Mi yettwaḥbes 
di  1948,  ur  as-d-serrḥen  ara  armi  d  1951.  Yunag  ɣer  Fransa, 
yexdem  dinna  di  lluzin.  Yuɣal-d  ɣer  Lezzayer  di  1955  segmi 
yekcem  ɣer  FLN,  sbedden-t  imir  d  aɛeggal  n  CNRA. Yella  d 
aɛeggal n tenmehla n lwilaya tis IV. Yeṭṭef ayen yeɛnan umlan69. 
Yettwazen  ɣer  Tunis  d  amaray  n  uwanek70  n  GPRA  (  1958-
1960). Umbeɛd iruḥ s yisem n FLN d imceyyeɛ ɣer Conakry di 
1960. Yexdem  axeddim  meqqren  ɣer  tama  n  kumundu  Ɛezdin 
mi ɛawden asbeddi i temnaṭ tilellit (zone autonome) n temdint n 
Lezzayer segmi yensa ṭṭrad. Iḥureb mliḥ ɣef yimezdaɣ n temdint 
n Lezzayer si tmenɣiwt-nni uɣur d-tebges tuddsa OAS.

68 Conseiller municipal.
69 Les renseignements.
70 Secretaire d’Etat.

145

(31)-  Muḥemmed  Xeṭṭab:  d  iminig  azzayri,  yeṭṭasel  di  Lmer-
ruk. Yella  mliḥ  ɣer  tama  n  ugellid  Muḥemmed  V.  D  ameɣnas 
n tmurt. Yefka-d aṭas deg wayen yesɛa d timezduɣin i tuddsa n 
ALN iwakken ad xedmen deg-sent lluzinat n leslaḥ. Laṣel-is n 
Mila, d lehlak n wul i t-yenɣan di Swis umbeɛd timmunent.

(32)- Ɛumer Budawed, Ɛli Harun, Qeddur Ɛedlani: tlata ccifan 
n tfidiralit n FLN di Fransa. Ɛumer d gma-s n Ssi Mensur Bu-
dawed. D netta i d ccif aneggaru n tfidiralit n FLN di Fransa.

(33)-  la  quatrième  internationale  communiste:  d  tuddsa  ta-
zduklant  (trotskiste),  isbedd-itt,  Léon  Trotsky  deg  useggas  n 
1938  di  Fransa.  Segmi  d-uwin  di  berra  izduklanen  inemgalen 
(l’opposition  communiste)  n  tuddsa  tagraɣlant  tis  tlata  akked 
tyitiwin  i  ten-tuwet  ddula  n  URSS,  yeḍḥa-d  d  awezɣi  ad  yili 
umussu n yizduklanen i yeẓmek Stalin. Ɣef waya i d-yesnulfa 
Trotsky tuddsa-agi tis rebɛa di Fransa.

(34)-  kapitan  Ḥemmu  Yaṭa:  d  afesyan  di  lɛesker  n  Fransa, 
yuɣal-d ɣer tuddsa n ALN di Lmerruk.  Argaz-agi i ikesben ta-
mussni d wul zeddigen ɣef Lezzayer, yemmut yir lmut mi ɛerḍen 
imuṛtyiten i texdem tuddsa n ALN di Lmerruk. Laṣel-is d aqbay-
li, Ḥemmu d gma-s n Ɛli Yaṭa, amaray amatu n PPS n Lmerruk. 
D  Murad  Belčuk  i  yuɣalen  deg  umḍiq  n  Ḥemmu,  ula  d  netta 
yegla yis-s umuṛtyi.

(35)- kapitan Muḥemmed Allahum: d afesyan n lɛesker n Fran-
sa, yezzarṭi-d ɣer terbaɛt n ALN.

(36)- ANP: armée nationale populaire.

(37)-  EMG:  Etat  Majore  Général  n ALN,  d  kulunil  Hewwari 
Bumedyen i d ccif-is.

(38)- Xlifa Leɛrusi: deg yiseggasen n 1950, yuɣ-it lḥal yezweǧ d 
trumit. Ixeddem di tenmehla n Fransa d amalal n Prifi (sous pre-
fet) di Versailles, yella di lkabini n uneɣlaf n tezmert Bernard La-
fay. Deg useggas n 1957, iruḥ ɣer Lmerruk iwakken ad yettekki 
di tegrawla. D Ɛebdelḥafiḍ Buṣuf i iqamen yis-s. Leɛrusi Xlifa, 

146

weklen-t ad yesbedd aɣerbaz n leqraya n yirgazen ara yesselḥun 
tagrawla. Di 1958, sbedden-t d anemhal n lkabini n Ɛebdelḥafiḍ 
Buṣuf di Tunis, Buṣuf yella imir d aneɣlaf n tẓuli d wassaɣen 
imuta71 n GPRA. Yella d aneɣlaf n temguri deg unabaḍ n Ben 
Bella gar cuṭember 1962 d cuṭember 1963.

71 Liaisons générales.

147

Tiwlafin.

Dagi di tirza n terbaɛt n ugezdu n tẓuli d wallalen, tagi d tarbaɛt n Bayu Saɛid, 
ruḥen-d ɣer lluzin n leslaḥ n DLO. Ɣer tama tayeffust n Bayu, yella Ɛebdelqader umi 
sawalen Sid Ɛli, d amasay n wulmus72-agi.

Ɛebdelḥafiḍ Buṣuf, aneɣlaf n tẓuli d wassaɣen imuta, dagi yessefqad ɣef lluzinat 
n leslaḥ n DLO di Lmerruk. Yella deffir-s Ssi Mensur Budawed akked Ɛezzuz 
Belɛebbas, amalal n Budawed.

72 Centre.

148

Ssi Mensur Budawed, yeqqim akked yimesdurar n Lmerruk. Ɣer tama-s, yella yiwen 
ufesyan n lɛesker n uslelli n Lmerruk (ALM), wagi qqaren-as Ɛebdelqader. Tawlaft-
agi, xedmen-tt di taggara n 1956 di Gulmin deg unẓul n Lmerruk.

Tawlaft-agi, xedmen-tt di tlisa n umalu n tmurt, dagi mi d-sfeqden ɣef yiwet terbaɛt 
n ALN. Seg uyeffus ɣer uzelmaḍ,yella: Ɛebdelɛaziz Butefliqa, Ssi Mensur Budawed, 
Ruway Tufiq umi sawalen Ḥaǧ Barigu, kumundu Racid Msetɣanmi, kulunil Ɛebdelḥafiḍ 
Buṣuf, kulunil Luṭfi akked kapitan Ḥmaydeyya Ṭahar umi sawalen Ssi Zubir.

149

Timlilt n Ssi Mensur Budawed akked tmagla73 n ugensas n tmurt n Bulgari. Yella 
yid-s umalal-ines Ɛezzuz. Ɣer tama tayeffust yella Ssi Mensur, Cawqi Museṭfay, 
agensas n FLN di Lmerruk.

Tirza tamecṭuḥt ɣer wulmus n usali n leslaḥ di Buzniqa.

73 Délégation.

150

D yiwet s tmacinin n usali n leslaḥ i d-tuwi tuddsa n ALN.

Itiknisyanen n ALN, zzin ɣef tmacint n usali n leslaḥ.

151

Itiknisyanen n ALN, la d-ssenɛaten tisumtiwin n tmitṛayatin i xedmen deg ulmus n 

ALN.

Tawlaft-agi, tettwaxdem deg yiwet n tirza ɣer tlisa umalu n tmurt . Deg  wid yellan 
s ibeddi, ɣer tama tazelmaṭ n Buṣuf, yella Dr Lyamin Xan, amaray n Uwanek n 
GPRA, ɣer tama tayeffust, yella kulunil Ɛmer Benɛuda, Bessayeḥ, deffir kan Buṣuf. 
Wid yellan s yiɣimi, seg uzelmaḍ ɣer uyeffus: Ssi Mensur, Butefliqa, Bumedyen, 
Ruway Tufiq akked Ḥaǧ Barigu.

152

Tirza  n yiwet n tmagla74 d-yusan si Tunis ɣer yiwen n lluzin n leslaḥ, yuwi-ten-id 
Bayu Saɛid i d-yettbanen gar Ssi Mensur akked Sid Ɛli Ɛebdelqader, d amasay n 
waṭas n wulmusen.

Yiwet n terbaɛt n lǧunud n ALN ṭṭfen timitṛayatin i xedmen deg wulmusen n ALN di 
Lmerruk.

74 Délégation.

153

Dagi mi sizdigen yitiknisyanen leslaḥ-nni i d-tefka tiddukla n URSS di 1961.

Ssi Mensur mi yessefqad ɣef yiwen n lluzin n leslaḥ n ALN.

154

Dagi mi tteqɛaden timacinin i d-tuwi tuddsa n ALN

Dagi mi ixeddem yiwen utiknisyan deg yiwet n tmacint, Ssi Mensur yettwal-id deg-s 
amek i ixeddem netta d umalal-ines Ɛezzuz.

155

Dagi d Seddiqi Ɛebdelqader umi sawalen Sid Ɛli, netta d yiwen umasay-niḍen, sse-
fqaden i yimuṛtyiten i yettwaxedmen deg ulmusen n DLO.

Dagi mi d-yerza Ɛebdelḥafiḍ Buṣuf ɣer yiwen wulmus n leslaḥ n DLO. Yettarra 
tamawt i yiwet n tmacint i d-tuwi tuddsa n ALN, yella yid-s Ssi Mensur Budawed.

156

wagi d ulmus n lxedma n leslaḥ n DLO di Buzniqa, di Lmerruk. Dagi ttbanen-d 
yitiknisyanen d lǧunud qqimen ɣer yiwet n ṭṭabla ad ččen i ubeḥri di berra.

Seg yidis ayeffus ɣer yidis azelmaḍ: Lexḍer Benṭubal, Muḥemmed Budawed umi 
sawalen Ssi Mensur, Ɛmer Benɛuda, Benyusef Benxedda akked ṭeyyeb Buleḥruf. 
Tawlaft-agi, xedmen-tt di Tunis.

157

Muḥemmed Buḍyaf, Mensur Budawed, gma-s Ɛumer akked Ɛebdelmaǧid Allahum, 
d agensas n EMG, dagi mi rzan ɣer Rabaṭ. Tarbaɛt-agi tessefqed ɣef leslaḥ i texdem 
tuddsa n DLO. Tawlaft-agi mi qrib timmunent.

Di tlemmast n tewlaft-agi, yettaban-d yiwen d atiknisyan ahulundi, isem-is Wilm, 
yusa-d si tuddsa tagraɣlant tis rebɛa n yizduklanen ɣer wulmusen n usbeddi n leslaḥ 
di DLO.

158

Ssi Mensur Budawed yeggar tamawt i yiwet si lbumbat-nni timecṭaḥ i ttarran i 
yimuṛtyiten, lbumba-agi, d tuddsa n DLO i tt-id-yuwin. Dagi yusa-d ɣur-s Ǧellul 
akken ad yernu ɣer yimjuhad. Ssi Mensur, yeṭṭef-it dinna ɣer terbaɛt-is.

159

I-Tuddsa n tenmehla n wallalen deg umalu75:

Anemhal: Budawed Muḥemmed (sawalen-as Ssi Mensur).

Amalal n unemhal: Lɛebbasi Ɛezzuz (sawalen-as Lafki).

Amaray amatu: Beɛṭuc Cirif.

Ayen yerzan leḥsab: Meḥyut Ɛli d Bunzu Ɛellawa.

Tamarit:76 Bellusif Ḥusin akked Mɛezni Mulud.

II- Ulmus n usbeddi n leslaḥ:

- Buzniqa (d tama n Tiflet): Seddiq Ɛebdelqader (Sid Ɛli)

- Temmara (Knitra): Seddiq Ɛebdelqader (Sid Ɛli)

- Muḥemmadya: Seddiq Ɛebdelqader (Sid Ɛli)

- Ssuq larebɛa (Rabat): Kerbic Musṭafa (Ɛmer)

- Sxirat: (Sidi Sliman): Leḥsen.

III- Ulmusen imalalen:77

A- Amɛic akked ttawilat-niḍen:78 Rabaṭ

Amasay: Benderraɛ Yeḥya.

Amalal: Malayka Ǧellul.

Wid ixeddmen leḥsabat n tedrimt: Leɛribi Sid Ḥmed.

   

   

 

 

 

 

 

 

         Mɛezni Mulud.

         Meǧdub Ḥusin

                                                            Bunzu Ɛellawa.

Inehharen n yikamyunen: Ɛmara, Zmenfa, Seɛdeddin  
Rabeḥ, Ɛemmi Crif ( brun)

75 Organisation de la direction de la logistique ouest.
76 Secrétariat.
77 Centres auxilaires.
78 Ravitaillement général.

160

B- Anda d-ttmuddun allalen i lluzinat:79 Rabaṭ.

Amasay: Bunzu Ɛellawa.

Inehharen: Lehwari, Buɛecrin, Tebbibet, Balaska Ɛumer

Rabat-salé: d anda srusun sselɛa.

C- Anda xeddmen asɣar: Rabaṭ.

Amasay: Leḥbib.

D- Ssbiṭar: Rabaṭ.

Amasay: Serbis Meẓyan

Tujjya tamatut:80 Makasi.

Amejjay n tuɣmas: Ucaref.

Ulmusen n usnulfu n yimrigen81

I-Buzniqa: imasayen: Seddiq Ɛebdelqader (Sid Ɛli), amasay 
n tiknik: Xellafellah Mebarzeq.

Lluzinat 

1)- anda sefsayen uzzal: sefsayen uzzal rennun xeddmen-d 
tin umi qqaren grenade américaine.

2)- tamikanikt tamatut

- tamacint i xeddmen rebɛa tuzzyiwin ɣef tikelt ( 4 tours 
parallèles)

- tin itezzin iman-is ( tours automatique)

- tamcint-nni igezzmen s lqis ( fraiseuse.)

- tamcint ugezzum akked tin yesseɛwajen uzzal.

Iturnuren: Cerbal, Mumni, Ɛedda, Werdan, Bunzu.

79  Intendance des centres d’armement.
80  Medecine généraliste.
81 Centre de fabrication d’armes.

161

3)- imeḍqan n useḥbiber n tɣawsiwin (ateliers de main-
tenance): yella deg-s wayen yerzan uzzal, trisiti d wayen 
yeɛnan lxedma n ubennay. Yella umutur d-yettaken trisiti.

II- Ssuq Larebɛa: amasay: Kerbic Musṭafa

                                Amalal: Brahim.

Lluzinat:

1)- tamikanikt tamatut:

- sɛan tid umi qqaren “Tours”

- llant “les fraiseuses”

- tamacint i ixeddmen wid umi qqaren “les strie” ɣef 
tɣunam(canons) n leslaḥ ( uwin-tt-id si Ṣṣin)

2)- lluzin ideg ttsudin aqezdir:

-3 tlata imacinen yettsudin, sɛan win umi qqaren “l’arc élec-
trique”

3- tlata imacinen yettsudin ayen umi qqaren soudure auto-
gène ( acalimu)

4- rebɛa tmacinin n usudi “électrique”, tettsudi s wayen umi 
qqaren “les électrodes”

3)- amḍiq anda xeddmen “le traitement thermique”

- llant tbettiyin ideg ssizdigen uzzal s “l’acide chlorhy-
drique”

- xeddmen daɣen “traitement thermique” i kra n tepyasin n 
tmitṛayatin.

- beddun asili n tmitṛayatin.

III- TEMMARA: amasay: Saddiq Ɛebdelqader (Sid Ɛli)

Lluzin n tmikanikt tamatut.

- llant tmacinin umi qqaren “Tours”

162

- tella “la fraiseuse”

- tella tmacint i ixeddmen ayen umi qqaren “les stries” ɣef 
tɣunam n tmitṛayatin ( tamacint-agi, ur tesɛi ara akk ayen 
ilaqen, ǧǧan-tt, ur tt-sexdamen ara)

Ttawilat n useḥbiber (maintenance)

-yella umutur d-yettaken trisiti.

IV- SXIRAT:

Lluzin n tmikanikt tamatut:

- Tella tmacint umi qqaren “Tours”

- Tella “la fraiseuse”

- Tella “la presse”

- ma d ayen yerzan “la trempe des culasses”, xeddmen-tt: 
Mehdi Ɛli, Amir Leḥlu, Roberto Muniz (Meḥmud), Elbio 
(Boum)

- yella umutur d-yettaken trisiti.

V- Muḥemmadya:

Lluzin n tmikanikt tamatut:

-Timacinin-nni yakk n Sxirat, uwin-tent-id ɣer wulmus-agi.

- yella wanda ttsudin: xeddmen “la brasure” s lfeṭṭa n 
tɣanimt-nni (canon) n leslaḥ, tesɛa tlata tepyasin: tin umi 
qqaren “le corps”, “le cache flamme” akked “le guidon”

- salayen dagi timitṛayatin.

163

Umuɣ n yiɛeggalen n tenmehla n wallalen n umalu DLO82

Uṭṭun 

                  Isem 

  1 

  2 

  3 

  4 

  5 

  6 

  7 

  8 

  9 

  10 

  11 

  12 

  13 

  14 

  15 

  16 

  17 

  18 

  19 

  20 

  21 

Ɛebdelkamel Ɛebdelqader.

Ɛebdesmad Ɛisa.

Ɛabed Ɛebdelqader.

Adda Muḥemmed Cirif.

Ɛinuc Racid.

Ɛisawi Ḥmed

Ɛisi Benaɛli

Ayt Muḥend Weḥsen

Ayt Zyani Yamina

Akxam Muḥemmed

Ɛella Ḥmed.

Ɛli Lget.

Ɛmer Meẓyan.

Amɣar Xlifa.

Amir Leḥlu.

Ɛrabi Muḥemmed

Ɛebdun Saɛid

Azwaw Mbarek

Ɛewwas Muḥemmed

Ɛezwani Muḥemmed

Ɛellal Muḥemmed Saleḥ.

82 Liste de membres de la direction de la logistique ouest de DLO.

164

  22 

  23 

  24 

  25 

  26 

  27 

  28 

  29 

  30 

  31 

  32 

  33 

  34 

  35 

  36 

  37 

  38 

  39 

  40 

  41 

  42 

  43 

  44 

  45 

  46 

  47 

  48 

Ɛewwas Ɛmer

Awǧit Muḥend Crif

Ɛeccari Buɛlam

Akif Ferḥat

Ɛacur Sliman

Ayt Beɛziz Musṭafa

Acebbuc Ḥusin

Ɛellawi Muḥend

Aɛrab Muḥemmed

Argaz Saɛid

Ɛelluc Ḥmed

Ɛellal Ɛli

Ɛellalu Muḥemmed

Ameẓyan Ṭahar

Ɛekkaca

Ayt Mesbaḥ Smaɛil

Ɛayed Ɛebderreḥman

Bwaɛleyya Ɛebdelqader

Basaɛid Lɛerbi

Belɛeyyaci Museṭfa

Belǧilali Buɛlam

Belgasem Xadiǧa

Belgasmeyya Qasi

Ben Ɛli Ɛisi

Benɛerfa Buɛlam

Bencawec Murad

Bendiwis Ɛebdelḥamid

165

  49 

  50 

  51 

  52 

  53 

  54 

  55 

  56 

  57 

  58 

  59 

  60 

  61 

  62 

  63 

  64 

  65 

  66 

  67 

  68 

  69 

  70 

  71 

  72 

  73 

  74 

  75 

Bendiwis Ɛebderreḥman

Benǧilali Buɛlam

Bendula Muḥemmed

Bendreɛ Yeḥya

Benmaṭi Ɛumer

Berber Sid Ḥmed

Belqaḍi Ɛebderreḥman

Berrawi sliman

Buwakli akli

Buɛebdella Ḥmed

Bwaras Leḥlu

Budehri Mulud

Budawed Muḥemmed

Buxatla Dawed

Bunzu Ɛellawa

Bureɣba Muḥemmed

Busis Muḥemmed Racid

Buzebda Buzid

Bacawec Muḥemmed

Buzidi Muḥend

Buṭaleb Mnewwer

Busif Muḥemdi

Bubertax Ḥmed

Butuccent Ɛebdelḥamid

Bucemmal Muḥend Crif

Bendawed Ɛebdelḥamid

Bellik salem

166

  76 

  77 

  78 

  79 

  80 

  81 

  82 

  83 

  84 

  85 

  86 

  87 

  88 

  89 

  90 

  91 

  92 

  93 

  94 

  95 

  96 

  97 

  98 

  99 

  100 

  101 

  102 

Belbacir Muḥemmed

Bukeltum Ḥmed

Bucɛayeb

Bendella Musṭafa

Buɛezza

Buleḥras Muḥend

Benbrahim Brahim

Berri Muḥemmed

Bellusif Ḥusin

Belɛidi Belɛid

Bucuk Ḥmed

Belleḥsen Muḥemmed

Belɛid Muḥemmed

Buɛecrin Mulud

Belleɛṭi Muḥemmed

Bucareb saleḥ

Buras Brahim

Buawaɛrab Leḥlu

Budaḥli Mulud

Bsikri 

Beɣdadi 

Bendawed Ǧilali

Buzidi Muḥend Bacir

Bulares Muḥend

Busis Racid

Bessat Muḥemmed

Buɛeksa Ɛebdelqader

167

  103 

  104 

  105 

  106 

  107 

  108 

  109 

  110 

  111 

  112 

  113 

  114 

  115 

  116 

  117 

  118 

  119 

  120 

  121 

  122 

  123 

  124 

  125 

  126 

  127 

  128 

  129 

Bulegrun Ḥemlawi

Buḥanek Ḥmed

Babi Muḥemmed Saɛid

Cebbat Ɛebderreḥman

Cedmi muḥemmed Ɛebdella

Cedri muḥemmed Ɛebdella

Celḥi Belqasem

Carif Ḥalima

Cirani Ɛebdelmaǧid

Cuder Ɛebdelɛaziz

Carif Muḥemmed

Cawi Ḥmed

Celḥat Ɛebderreḥman

Cabbi Lwennas

Dexxili Ɛebdelqader

Dekyuk Saɛid

Dendan Muḥemmed

Derraǧi Brahim

Ǧabellah Muḥemmed

Ǧelyu Rabiɛa

Ǧendli Muḥemmed

Ǧilani Sɣir

Ǧewwadi Ɛli

Ǧudli Muḥemmed

Dris Ɛebderreḥman

Deḥmun Muḥemmed

Dayfuḥ Lɛeyyaci

168

  130 

  131 

  132 

  133 

  134 

  135 

  136 

  137 

  138 

  139 

  140 

  141 

  142 

  143 

  144 

  145 

  146 

  147 

  148 

  149 

  150 

  151 

  152 

  153 

  154 

  155 

  156 

Ǧahid Muḥemmed

Dehmus Lwennas

Dziri 

Drira Muḥemmed Saleḥ

Deggic Muxṭar

Dali Yeḥya Muḥemmed

Lyas Ɛebdelkrim

Ilan Mulud

Feknus Brahim

Ferdehheb Muḥemmed

Flisi Muḥemmed 

Fettuḥi Malek

Fellaḥ Muḥemmed

Fellaḥ Muḥend Arezqi

Fuḍil Xaled

Guweɛli Muḥemmed

Ɣerbi Ɛli

Gasmi Lɛeyyaci

Grar Ɛebbas

Gasem Ḥusin

Ɣuti Ḥmed

Gettay Ḥmed

Germaz Ɛmara

Ḥaǧ Ɛli Rabeḥ

Ḥemdan Ḥmed

Ḥemza Crif Ḥabib

Ḥezzam Ɛeberreḥman

169

  157 

  158 

  159 

  160 

  161 

  162 

  163 

  164 

  165 

  166 

  167 

  168 

  169 

  170 

  171 

  172 

  173 

  174 

  175 

  176 

  177 

  178 

  179 

  180 

  181 

  182 

  183 

Ḥibuc Akli

Ḥabac Ɛebdelḥamid

Ḥaǧ Ɛli Arezqi

Ḥebri Muḥemmed

Ḥemzawi Crif

Ḥamaduc Ḥmed

Ḥessas Zubir

Hilal Benhilal

Ḥebci Mulud

Ḥamituc Saɛid

Ḥamisi Mḥemmed

Idir Muḥemmed

Iḥeddaden Arezqi

Yesɛed Saɛid

Qasi Muḥemmed

Xernug Saleḥ

Xennifsa Ɛebdelqader

Xettu Ɛli

Xyaṭ Ɛebdelqader

Kwisi Ṭeyyeb

Krimed Idfi

Kerrar Lyas

Kuri Ɛebdelmaǧid

Kara Ɛli

Kernic Saɛid

Kennic 

Kennan Muḥemmed

170

  184 

  185 

  186 

  187 

  188 

  189 

  190 

  191 

  192 

  193 

  194 

  195 

  196 

  197 

  198 

  199 

  200 

  201 

  202 

  203 

  204 

  206 

  207 

  208 

  209 

  210 

  211 

Kaba Ḥmed

Xalis Muḥemmed

Knana Ɛezzuz

Xellufi Ɛebdelkrim

Ixernan Ṭeyyeb

Qasi Cawec Arezqi

Xyali Muḥemmed

Xemlic Saɛid

Qased Ɛmer

Kjumad Sliman

Leɛraǧ Muḥemmed

Lebsir Ɛebdelɛaziz

Leḥlu Saɛid

Lewṣif Muḥemmed

Lyani Ḥmed

Lawdi Ɛacur

Lawci 

Laɛci

Lahawsa Brahim

Lɛelwi Leḥsen

Lazreg Ḥmed

Laǧal Rabeḥ

Maqasi Musṭafa

Muniz Roberto Meḥmud

Mazari Muḥemmed

Mebarki Ǧilali

Meǧbur Mḥemmed

171

  212 

  213 

  214 

  215 

  216 

  217 

  218 

  219 

  220 

  221 

  222 

  223 

  224 

  225 

  226 

  227 

  228 

  229 

  230 

  231 

  232 

  233 

  234 

  235 

  236 

  237 

  238 

Merrad Muḥemmed Samir

Merkal Ceɛban

Mesbaḥ Ḥmed

Mesmudi Muḥemmed

Mestari Ɛebdelḥamid

Meẓyan Lhadi

Mihub Muḥemmed

Museṭfa Leḥlu

Meǧdub Ḥusin

Maduni Muḥemmed

Mwalek Belɛid

Mwalek Belqasem 

Maɛuc Ǧudi

Maladka Ǧellul

Meḥyawi Rabiɛa

Mumni Dris

Mumni Ǧilali

Mtabes Rabeḥ

Mesɛuden Arezqi

Mehdi Ɛli

Mabed Ɛli

Meẓyan Saɛid

Mumen Bacir

Merrazqa Saɛid

Maɛemri Sliman

Madani Bacir

Mexṭari Muxṭar

172

  239 

  240 

  241 

  242 

  243 

  244 

  245 

  246 

  247 

  248 

  249 

  250 

  251 

  252 

  253 

  254 

  255 

  256 

  257 

  258 

  259 

  260 

  261 

  262 

  263 

  264 

  265 

Meftaḥ Ǧilali

Mesbaḥi Munir

Mrezqan Brahim

Meẓyan Muḥand

Madi Ḥasen

Mehdawi Dris

Meḥyut Ɛli

Neɛma Muḥemmed

Neǧǧar Ɛebdelɛaziz

Nayt Ɛmer Muḥend Ṭeyyeb

Nayt Beɛziz Ɛebdelmaǧid

Nwiwa Saleḥ

Uqasi Brahim

Uɣlis Rabiɛa

Uzib Belqasem

Ukaca Ɛmara

Usaɛid Usaɛid

Ubaya Ḥamid

Wellaḥ Saɛid

Rezzawi Saɛid

Raḥal Ɛebdelḥeq

Reḥmani Hacmi

Rellawi Saɛid

Raḥal Ɛebdelbaqi

Reggig Muḥemmed

Rezzani Saɛid

Sekkal Tihami

173

  266 

  267 

  268 

  269 

  270 

  271 

  272 

  273 

  274 

  275 

  276 

  277 

  278 

  279 

  280 

  281 

  282 

  283 

  284 

  285 

  286 

  287 

  288 

  289 

  290 

  291 

  292 

Serbis Meẓyan

Smili Md Saleḥ

Susi Ḥmed

Sabri 

Seryan Muḥemmed

Seddiqi Racid

Sasi Ḥmed

Saker Musṭafa

Sennusi Meqran

Seɛdi Ɛebdelḥamid

Seɛdawi Ɛumer

Safi Ɛebdelqader

Sɛidani Ɛacur

Sawli Ɛebdelḥamid

Sari Sid Ḥmed

Sɣir Hwari

Seddiq Ɛebdelqader

Sennusi Dris

Ṭalbi Rabeḥ

Tuǧi Ḥafiḍ

Taytay Ɛebdelqader

Trad Ɛebdelḥamid

Tehhanir Zuhra

Ṭeyyeb Suliman Ɛmer

Tabti Yusef

Tlemsani saɛid

Ṭuṭu Saɛid

174

  293 

  294 

  295 

  296 

  297 

  298 

  299 

Yeɛqubi Xlifa

Yeḥya Ḥmed

Yusfi Mḥemmed

Zekkar lyas

Zeɣɣar Ɛebdelḥamid

Zeɣdani Ɛebderreḥman

Zyan Faṭma Zuhra.

175

Agbur 

- Di twerga, lliɣ d ameẓyan mi yi-d-tsawel tmurt.

- Tawacult arkelli, tger afus aḍar deg umennuɣ asertan.

- Deg ukabar n PPA, imḍebbren, nnan, uɣalen rran: ma d 
imeɣnasen, baten kan qqimen.

- Imeɣnasen, yedda-tt deffir-sen urumi: tuffra di temdint n 
Lezzayer.

- Isurifen imezwura di tuddsa n OS.

- Tuddsa n OS d aɣerbaz n ṭṭrad.

- D anadi ɣef leslaḥ di Lmerruk.

- Di tizi n tmara.

- Di Zurix, ɛeddaɣ di tiṭ n tissegnit.

- Wissen ayɣer akka ulac Ɛebban?

- Amɛic akked wallalen: d lmut i iqerben wala nutni.

- Irumyen, ḥercen, nekkni, nfaq-asen.

- Tiɣin-nni n leslaḥ di Hambourg d tikerkas.

- Tuṭṭfa-nni yettwaṭṭef lbabur “Baltique”, d amucar ay tuɣ 
yella deg ugezdu n tẓuli di Tunis.

- Lluzinat n yimrigen n tlelli.

- Itiknisyanen n lluzinat n ALN, ffɣent-asen tirga mxalfa.

- Tazɣent n unebdu 1962, seg ubrid ɣer ddaw ubrid.

Tinagiyin:

- Ḥemdani Ḥmed (d ajenyur n trisiti, d yiwen si tgejda n 
lluzinat n DLO di Lmerruk)

- Bunzu Ɛellawa (d netta i yeṭṭfen ayen yerzan leḥsabat di 
DLO.)

- Salem Remḍani (yella d aɛeggal n terbaɛt yettɛawanen 

176

tuddsa n FLN deg umennuɣ-nni n temdint n Lezzayer, d 
amjahed n ALN daɣen daxel n tmurt)

- Ikaramen (documents).

- Timerna.

- Tiwlafin.

- Umuɣ n yiɛeggalen n tenmehla n wallalen n DLO.

177