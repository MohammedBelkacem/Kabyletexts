Asebter agejdan Asebter agejdan
Itran n Imucaɣ Itran n Imucaɣ

Tezedmin n imucaɣ d tamusni n Imucaɣ ɣef tzedmin d yetran imi d itran i d-t-nittanren (id t-niheddun) mi ara ad ttinigen deg tniriwin. Ula d Imucaɣ ufan deg igenni igrawen n yetran yecban zund kra n tugniwin, am akken i t-xedmen si zik iɣerfan niden.


















Ursa maior d Ursa minor - Ma d "Talamt d awara-nnet" ("talɣemt d uberhuc-is"), nnan-as belli talɣemt agi ism-is d Fakru, tella d talɣemt n sidna Saliḥ. Nɣan-tt yir medden, tuɣal-ed d terbaɛt n yetran. Widak tt-yenɣan wwin deɛwessu : beddlen, uɣalen d lḥiwan. Itran n Telɣemt mačči d 7 yetran n "Ursa" kan : rnan-asen daɣen Arcturus, yegan ixf-is (akkenni i tesɛa iri gezzifen iqewwsen, amzun d iri n telɣemt). Tatrit tamecṭuḥt tama-s tella d aḥeddad yettarǧun timezla n telɣemt i wakken ad yeṣneɛ tarikt s weglim-is (talɣemt, bɣan a tt-zlun ilmend n tmeɣra n Kukayoḍ ara izewǧen d yiwet n yessi-s n yiḍ). Aberhuc n telɣemt la itezzi i tagust, yellan d Itri n Ugafa. Wiyaḍ (Duveyrier 1864, as. 424) qqaren belli Itri n Ugafa d taklit yettaṭṭafen deg ucuddu n uberhuc skud i teẓẓegen yemma-s. "Lenkeshem" d lamer "eṭṭef!" kellefen-as. Imi yefta wegraw a tt-nɣen, taklit tetthilliw ammar a tt-ɛeqlen.

Pleiades - "Yessi-s n yiḍ", tadyant-nsent ar ass-a wer t-nessin ara. Nessen kan belli Kukayoḍ la tent-yettabaɛ imi yebɣa ad yaɣ yiwet deg-sent, maca leɛmer ur tent-yaweḍ ("atabeɛ n Kukayoḍ" d anzi n kel tmaceɣt, qqaren-as i win yewten di rrayeɛ) ; ziɣemma wer nessin anta ara tili d tislit-is. 

Amanar - Ma d "Amanar", tidyanin nnant belli yella d izem, d amjahed yekkaten uzzal, ḥedd ur as-yezmir. Ziɣ wer nessin ara ayen iga. Yiwet tedyant yesla Barrère yenna-yas Amanar bezzaf yeffelfel armi d yiwen wass iwet yemma-s lqaɛa. Dɣa yewwi daɛwessu s lḥamu d wegris : afus-is ayeffus ("Betelgeuse" yejjeɣjeɣen), la yettɣimi deg timess idumen, ma d aḍar azelmaḍ (Rigel, tafat-is d tamellalt) dima deg wegris i tella. Tura lǧetta ines ǧǧan-tt yegganen deg igennni ɛeryan yal yiwen yezmer a tt-iwali.

Aydi ameqqran, Awtul - Ma d "ifäräkfärakän", llan kra n "imɣad" (yemdanen seg iderman wer d lḥerr) iteddun deg uleclac yeqquren, s lemḥadra ammar a ten-ɛeqlent tiɣzalin ("ihenkaḍ"), maca tiɣzalin slant afedwec-nsen rewlent. Dɣa meṛṛɛen aydi ("eidi") a tent-yeṭṭef, maca yezwar-asen Umanar iṣegged-itent. Imir-a rran "imɣad" s snat izerzeren-nniḍen ("ener" "izerzer" d "tenert" "tizerzert") Amanar wer yezmir ad iwali ɛlaxaṭeṛ llan s deffir-es. Aydi ("eidi") yettazzal ɣer izerzer, taydit ("teidit") ɣer tizerzert.

Tiɣirdemt - Itran agi, ẓran deg-s Abelkoray, ilemẓi yebɣan ad yak°er ettmer n tezdayt. Amma yettuẓer sɣur tiqcicin la iteddun ar tala ad ag°ment. Abelkoray yusa-d ar amkan agi s uɛudiy-is ("eyes"), yeǧǧ-it s tuffra deg ccama taberkant n webrid n walim.

Amkuẓ n Pegasus - ɛlaḥsab n Casajus (as. 58), igenni isenned af 4 yeɛmuden ḥedd ur iwala (s tmaceqq : "tagettewt", deg 4 tiɣemmaṛ, ugafa-ataram, agafa-agmuḍ, anẓul-ataram, anẓul-agmuḍ). Bac ad amnen yemdanen belli 4 yeɛmuden agi la weǧǧeden, yerra Ṛebbi 4 yetran agi deg igenni i tn-yesmektin : "tafella" (ssqef).

Kurów Kurów

Kurów d taddart deg wanẓul-agmuḍ n Lapologne, ger Puławy d Lublin, s tama n wasif Kurówka. D ixf n yiwet gmina, eddayra (municipalité), s daxel n Lublin Voivodeship. 2811 yemdanen zedɣen deg-s (aseggas : 2005).

Ger iseggasen 1431 d 1442 tesɛa taddart agi iẓerfan n temdinet ilmend n aẓref n Magdeburg.
Wikipedia Wikipedia

Wikipedia d tasanayt n weskar uqqin "encyclopédie en ligne", s waṭas n tutlayin ; ayen yella deg-s d ilelli, la ttarun deg-s imaɣzalen, ixeddemen am tiwizi, tettall-itt Wikimedia Foundation, d tuddsa non-profit. 

Tura tiẓrigin ines s 250 tutlayin imeẓliyen i yellan (deg-sen 180 idderen, tin s teglizit d tameqqṛant). Ay bɣan wid i tt-ixelqen d asnulfu n tsanayt tagraɣlant tilellit, s waṭas n tutlayin n umaḍal. Wikipedia d yiwen seg 10 n yesmal medden ẓerren ugar deg uzeṭṭa (web).
Tutlayt taqbaylit Tutlayt taqbaylit

Taqbaylit d tutlayt i ttmeslayen Iqbayliyen deg Tmurt n Iqbayliyen d Lezzayer d tamɣiwent Taqbaylit yettidiren deg Uruppa (Fransa, Spanya, Lalman...) yakk d Temrikt (Kanada, iwunak idduklen N Marikan ...). Taqbaylit tettikki deg twacult n tutlayin Timaziɣin. Ma ɣas tutlayt tamaziɣt zik tettwaru s isekkilen n Tifinaɣ akken tettwaru tmaceɣt ar ass-a, Tamaziɣt n tmurt n Leqbayel neɣ Taqbaylit tettwaru s isekkilen ilatiniyen. 

Adlis amenzu id yeffɣen s Teqbaylit d win yura Adolphe Hanoteau ɣef tuɣac n Ǧerğer deg useggas n 1867, deffir-s d Auguste Mouliéras yuran sin n yidlisen ɣef tmucuha n Tmurt n Iqbayeliyen gar N iseggasen n 1891, 1893 d 1895), akk d Bulifa i yuran adlis ɣef yisefra n Si Muḥend deg useggas n 1904. Imaren, uran Ifransiwen kra n yidlisen ɣef tmucuha d yisefra n Yiqbayliyen. Ungal amenzu ittwarun s Teqbaylit d win yura Belɛid At Ɛli deg yiseggasen 1940. Adlis i s-yefkan ilugan iressan n tjerrumt i Teqbaylit d win yura Dda Mulud n At Mɛemmeṛ. Kamal U Zerrad netta yerna-d ɣef umahil n Dda Lmulud i wakken ad d-iressi ugar ilugan n tjerrumt n tutlayt-ayi. 
Iseggasen-a ineggura ffɣen-d azal n 400 idlisen s Tmaziɣt, gar ammuden n isefra, tullisin akk d ungalen. 

Taqbaylit ass mi id kecmen ifransiwen ar tmura n Tefriqt n Ugafa tella tettwameslay deg yiwet n temnaṭ meqqren azal n snat n tikkwal tamnaḍt n leqbayel n wass-a. Seg tudrin i d-yezzin i Mila, terreḍ ar tid n yidurar n Lḥuḍna, idurar n Ṣṭif, idurar n Jijel, Msila d uzray ar tmurt n leqbayel n wass-a, At Wartilan, At Yeɛla, akked iderma n temnaṭ n Bgayet, n Tubiret akk d wid n Tizi Wezzu d Bumerdas.

Imir ifransiwen tekkan ɣef lquyyad akk d Bacaɣat akken ad qehren agdud. Kksen akal i wid yellan zedɣen anda yella wakal yelhan i tyerza, kra snegren-t, kra snejlan-t. Fkan akal-nni i Lquyyad. Lquyyad-agi akk d Bacaɣat d wid yeɣran taɛrabt, ifransiwen llan lemmden taɛrabt akken ad ttemyarun d lquyyad-a, imezdaɣ yeqqimen d aklan deg tmurt nsen yeqqim-asen-d kan ad d-ḍefren almi i d-ufan iman nsen ttun tutlayt nsen, akken i sen-iruh wakal nsen, ǧǧan iman nsen tuɣ fell-asen taɛrabt am akken werǧin mmeslayen taqbaylit. Ihi akka i teqqurmeḍ tjumma anda tettwameslay teqbaylit ass-a.

I izemren a tt-iḥadden ɣef wengar d tira akk d tayri d wazal ad d-as-fken warraw-is. Ma tenger teqbaylit ad d-negren iqbayliyen, ad d-qqimen imdanen war idles, ad sen-teḍru am tebrikt yettun tikli n tyaziṭ, tin n tsekkurt ur as-tewwiḍ ara. Ttbut ɣef ay-a, ad d-iɣer kan yiwen amek d-gran wid akken yettun tutlayt nsen uɣen tutlayt niḍen anda yewweḍ wazal nsen. Win i d-yusan ad ten-yenher am ulli.

NB: Zik nesseqdac "ț", "ʐ", maca mači tura (Kamal naït zerrad, tajerrumt tatrart n teqbaylit).

Iqbayliyen ger imenza deg iɣerfan n Tmazɣa i yuran s tifinaɣ seld n imucaɣ yugẓen (i ḥerzen) iskkiilen-a teɣzi n igima isgassen.

Iskkilen n tifinaɣ d Agemmay n Tmaziɣt deg-s 38 iskilen , ugar n 47 n tadatin.

Anamek-is deg teẓri n kra imusnawen ur d-yeki seg uẓar Afenniq, ur yeli d anamek n usunaɣ aken qaren kra(Fnagh=dessiner), Maca yal Amaziɣ yugẓen annuz-is d cfawat-is iẓra anamek n tifinaɣ yeka-d s (tifin «"découverte"» nneɣ «"Notre"») ayen ad yefken Tifinaɣ (notre découverte)

Agmmay n Tifinaɣ am iskkilen n tutlayin n iden infali deg umezruy seg 22 iskilen ar ilibiyen imziken ar ugmay n unagraw amaziɣ asgass 1960.

Deg usgass n 2011 "Asinag Ageldan n Tussna Tamazight" isegrew iskkilen iqburen deg yiwen n wumuɣ n 31 iskilen.

Tadukli Inaramen d Temnirin tsegrew iskkilen n Da Lmulud At Mamar s tifinaɣ tga umuɣ n 38 iskilen(Ẓar umuɣ s pdf).


Lwennas Meɛṭub Lwennas Meɛṭub

Lwennas Meɛṭub (ilul deg wass n 24 yennayer 1956 di taddart n tewrirt n Mussa) Mi yessiweḍ 9 n isegassen deg waddar-is (lɛemer-is) ixedm-d snitra-s tamezwarut akk-d ccnawi-s imezwura. Tarmit-is tasertayt, tadelsant, akk-d tugna-s tebda s ifukal ger leqbayel akk-d iɛsekriyen n wanabad n Ledzayer deg 1963-1964. Deg 1968 Anabad n Ledzayer yesseɣser-d asertay n useɛreb n Imaziɣen; Meɛtub yeḥbes-d leqraya-ines kra n iseggasen mbeɛd yunag ɣer Fransa.

Lwennas Meɛṭub yebda ccna deg ddunit n uẓawan s talilt n uccenay aqbayli Idir; deg l'album amezwaru-ines ""Ay, Izem!"" deg 1978, yiwen si gar 36 deg tuddert-is merra, yella d asmures ameqqran deg tmurt n yiqbayliyen.

Lwennas Meɛṭub ixdem-d abaraz amezwaru-ines deg Yebrir 1980 di lweqt n Tefsut Tamaziɣt imi agdud aqbayli ibed mgal anabad n dreɛ n Ledzayer.
Aẓawan-is d asserwi n Cceɛbi s uẓawan amaziɣ ; idrisen-ines heddren ɣef tamurt n imaziɣen, tilelli, tugdut, tayri, nnfu, timektit, amezruy, lehna, akk-d izerfan n yemdanen; ihedr-ed ɣef ayen yellan, ayen yelhan neɣ yerkan, deg tudert n medden merra.

Deg 1988 imi bdan ccwalat n Tafsut Tamaziɣt, Lwennas Meɛṭub yettwajeh-d xemsa n iberdan s yifasen n tamsetla n unabad n Ledzayer; yeqqim-ed sin iseggassen deg ṣbitar yerna yesɛedda 17 n igzamen ɣef lǧetta-s imi yewt-ed ɣef tiwwura n lmut.

Di lweqt n ttrad n tajmaɛt n tagmat n yinselmen, FIS akk-d GIA, i yebɣan ad kksen tugdut si Lezdayer deg useggas n 1992, ḥekmen fell-as s lmut. Deg wass 25 n Ctember 1994 yettwaxṭef-ed s yifasen n tagmat n yinsleman, maca 15 n wussan seld aya, serrḥen-as-d imi walan belli aḥric meqqren n wegdud aqbayli bdan ttgalan deg-sen ɣef sseba-ines.

Deg 1994 yura-d yiwen n wedlis (taktabt) ɣef tudert-is s tutlayt Tafransist "“Rebelle”" (Paris: Stock, 1995).




25 yunyu 1998 azal n 12:30 n tmeddit, takarust n Meɛṭub tettwaḥbes ɣef rrif n webrid; bu tmegrad deg Tala n Wunnan , u yiwen wergaz ur nettwassen ara, yenɣa Meɛṭub, ijreḥ tlata n tilawen i llant yid-es; tamettut-is Nadia Matoub akked snat n yessetmas i yettagh lhal iwe3ditent ad tent-yawi gher Tizi Wezzu . Akken kan, azal n sin neɣ tlata n swayɛ mbeɛd, tamgert n Meɛṭub thuz tamurt n leqbayel merra imi aṭas n medden i t-iḥemlen; ilulufen n lɣaci fɣen ɣef iberdan n ttnaddin “Anabad Aqettal!”. Sebɛa n wussan n ccwal iǧehden snuhzen tamurt merrra; ilemẓyen nnuɣen mgal tamsetla, zedmen ɣef izdaɣen akk d wayla n unabad. Deg 28 n Yunyu 1998 ilulufen n lɣaci ḥedren ussan-ed ɣef timeqbert n taddart-is am akken a t-ẓren ɣef tikkelt taneggarut as-fken tanemmirt akken ilaq lḥal.

Tamgert n Meɛṭub tedra yiwet n ddurt aqbel anabad n Ledzayer yesɛedda lqanun i menɛen tamaziɣt s imukan n lbaylek; Meɛṭub yella d afernan iǧehden mgal lqanun-agi.

Meɛṭub Lwennas nɣan-t iɛdawen n tudert amedyaz, d acennay ameqqran, d win yefkan udem yelhan i ccna n yiqbayliyen, daɣen d ameɣnas ameqqran n tmaziɣt d tugdut, yefka fell-asent ula d idammen-is; yella mechur deg ddunit merra imi iqerreb-ed aṭas n medden s imeslayen akk-d lecɣal-is.

Deg useggas mbeɛd lmut-is, asunded meqqren iḥebs-d Tizi Wezzu imi ilulufen n lɣaci fɣen-ed ɣef izenqan ad sskan belli ur ttun ara Meɛṭub. L BBC (“tudsa n tifeffaɣt n tmurt n Legliz”) txebber-ed belli aḥric ameqqran n lɣaci lumen anabad n Ledzayer ɣef lmut-is ur qeblen ara tamacahutt n unabad i qqaren belli d tagmat n yinsleman i t-inɣan.

Azal n 20,000 n lɣaci fɣen-ed ɣef izenqan deg useggas wis tlata n temgert-is.

Sin iberdan deg timdinin n Grenoble akk-d Lyon, tamurt n Fransa, ttusemman ɣef Meɛṭub Lwennas. 

Tawacult-is txelq-ed yiwet n tudsa (Tundsa n Mɛṭub Lwennas) iwakken ad seɣlin tafat ɣef ssiba n temgert-is akk-d ad rnun lǧehd-nsen i wid yettnaɣen ɣef izerfan n yemdanen merra. 

Aḥric ameqqran n tudert-is Meɛṭub yella d argaz urmid n izerfan n wegdud aqbayli, tugdut, akk-d tilelli; ɣas akken wid yerkan ttqelliben amek ara t-susmen, imi nɣant, Meɛṭub deg wulawen n wegdud-is mazal yedder.

Aqeddac n Lwennas Meɛṭub tessuddes s 28 iseɣraz (neɣ 34 isunad).
Tamurt n Leqbayel Tamurt n Leqbayel

Tamurt n Yiqbayliyen tezga-d deg tafriqt n ugafa. Imawlan-is ssawalen-as "Tamurt n Idurar" neɣ "Tamurt" kan. Imezdaɣ-is (Iqbayliyen, Igawawen, Imaziɣen n ugafa alemmas) ttmeslayen Taqbaylit, yiwet si ger tutlayin timaziɣin.

Seg zik n zik ittwassnen Leqbayel gar igduden nniḍen n umaḍal. Di tallit taqburt, adrar n Ǧerǧer yella yettwasen ar Irumiyen s yisem n "Muns Ferratus" ("adrar n wuzzal"). Ibder-iten Aurelius Victor deg wedlis-is ("De Caesaribus" 39.22: "nationes Quinquegentanae") d Eutropius ("Breviarium" 9.22: "Quinquegentiani").

Numidya : si lqern wis 3 ar lqern 1 qbel lmasiḥ.


Tamurt n Yigawawen ibḍa-tt udabu ɣef 8 n twilaytin : Tizi Wezzu d Bgayet akken ma llant, aḥric ameqran n Tubiret d Burǧ Bu Ɛririǧ, aḥric seg Tamsilt, Ǧiǧel, Bumerdas d Sṭif.

Irmad n tamurt n leqbayel d ul n tadamsa n zzayer m' ur nehdir ara ɣef taɣult n lpitrul d lgaz . ladɣa di tizi wezzu d bgayet akud tiɣermin inaragen .

Leqbayel zemren ad illin sawḍen (sa) 7 neɣ 10 (mraw) imelyan. Gar-asen azal n 5 neɣ 6 imelyan di Tmurt, rnu-asen 2 neɣ 3 imelyan di Lezzayer tamaneɣt d temdinin nniḍen, d wazal n 2 imelyan di tmura nniḍen, gar-sen iminigen di Turuft.


Tafrikt n Ugafa Tafrikt n Ugafa

Tafrikt n Ugafa neɣ Tamezɣa d tamnaḍṭ i d-yezgan deg ugafa n Tefrikt : Deg-s deqs n tmura gar-asent Dzayer, Maṣer, Libya, Amerruk, Tunes, Muriṭanya, Tigzirin Tiknariyin, atg. 

Deg Ugafa n Tefriqt, imezdaɣen iserwen neɣ imezdaɣen imenza d Imaziɣen, d nutni i d amur ameqran deg yimezdaɣen n Tmazɣa, xas ma yella aṭas deg-sen ass-a i la ttmeslayen taɛrabt neɣ Tafṛansist. Imaziɣen gan-d tilas i wakal d ameqran, yewwet-d seg wemda n Isiwan, deg Umalu (Ouest) n Maṣer armia d Targa Zewwaɣen (tazeggart) d Muriṭanya, ɣef yiri n ugaraw Atlasi neɣ adrar n watlas. 

Akal n Yimaziɣen, seg wakken meqqer armiay yewweḍ ɣer wul (tlemmast) n Tefriqt. D Imuhaɣ neɣ Imucaɣ ay d aɣref n Yimaziɣen ay ilan (yesɛan) akal meqqren akk gar iɣerfan imaziɣen wiyaḍ, xas akken ur gtan ara. Akal-nsen d Aneẓruf (Idurar n Tasili, n Ayer di Nijir, atg.).
Tutlayin timaziɣin Tutlayin timaziɣin

Tamaziɣt neɣ Tutlayin timaziɣin (s Tifinaɣ: ⵜⴰⵎⴰⵣⵉⵖⵜ), (s tifinaɣ n Imuhaɣ: ⵜⴰⵎⴰⵣⵉⵗⵜ) d tawacult n tutlayin i ttmeslayen Yimaziɣen di Tmazɣa yeṭṭfen azal ameqran deg Tefriqt Tagafayt. Tamaziɣt d angaz deg tawacult n tutlayin tifrusyawiyin dges tagrawt n tutlayin (neɣ n tentaliyin deg tiẓri n kra n imusnawen) anda ttwalin d akken Tamaziɣt zik nni tella d yiwet n tutlayt yedduklen 

Azal ameqran n wid yettmeslayen Tamaziɣt ass-a ttilin deg tgelda n umeṛṛuk d Lezzayer akken i ttilin daɣan s umdan meẓẓiyen deg Tunes d Libya d Mali d Nniǧer d Miẓran d Muriṭanya d kra n Taliwin n Spanya akken daɣen i llan ugar n 5 n imelyan n imaziɣenyettidiren deg Uruppa d Tamrikt zeddiɣ (mazal) ttmeslayen Tamaziɣt

Addad n Tmaziɣt deg tmura n Tmazɣa yemgarad s unect (ɛla ḥsab) n tmurt, Acku llant tmura id yukzen (id yesteɛṛfen) s Tmaziɣt d tamaddudt (d tunṣibt), llant tmura id yukzen s Tmaziɣt d tutlayt tanamurt akken daɣen i llant tmura yegguman ad akzent s Tmaziɣt: 


Deg wakud dgi trajin imaziɣen n tmura n iden asmedded n tutlayt-a deg tmura-nsen

imusnawen mtawan (mtafaqen) deg usismel n Tmaziɣt s usegder-is s unect (ɛla ḥsab) n usegder arakal: 





 ──o Tafrusyawit 
Tutlayin tifrusyawiyin Tutlayin tifrusyawiyin

Tutlayin tifrusyawiyin d tawacult n tutlayin yettumeslayen di Tefriqt 
akk d ugmuḍ alemmas, azal n 300 n melyun imdanen ttmeslayen-tent, llant 375 n tutlayin tifrusyawiyin (kra seg-sen mmutent), atent-ayen s twacult-nsen:

Tutlayt taɛrabt Tutlayt taɛrabt

Taɛrabt d tutlayt i ttmeslayen Iɛraben, Taɛrabt tettekka deg tutlayin tisamiyin am Taɛebrit neɣ tafiniqit n zik, nettat i d tamezwarut gar-asen, 280 melyun ay ttmeslayen-tt.

D tutlayt tunṣibt deg 27 n tmura (Akk timura taɛrabin, ula deg Israel) u d tutlayt taɣelnawt deg Mali, Senegal, d Somalia. Tutlayt taɛrabt tettwura s ugemmay aɛrab u tesɛa (tli) aṭas n tantalyin, kra seg-sen ttemgarradent, amedya : aɛrab alubnani ur i fehhem ara taɛrabt tamerrukit u vis-versa.

Tira n teɛrabt, deg-s 28 isekkilen yettwarun seg uyefus ɣer uzelmaḍ.

Yezmer a nebḍu (anferaq) ger sin n timedyazin : tamedyazt n weqbel lislam, tamedyazt n deffir lislam , qaren-as s teɛrabt "Taǧahilit" meɛna-s urtisent, g lawan-nni, aɛraben llan ɛad ur ssinen ara Leqran, f anect-agi, llan ttarun, Ttmeslayen, Ttaznen s tmedyazt.

Tifinaɣ Tifinaɣ

Tifinaɣ, d agemmay nettaf ar imaziɣen s umata, ladɣa imucaɣ i t-iseqdacen ar wass-a. Agemmay-a ibeddel-d aṭaṣ n tikwal si zik ar ass-a; si wayen umi neqqar tira 'talibit' ar tifinaɣ amaynut.

Qqaren d akken aẓar n wawal Tifinaɣ ikka-d si Tifi (tifin), d nneɣ. maca wiyaḍ qqaren, illa deg-s ccek, tamaziɣt n 2500 iseggasen aya, mačči am tcelḥit neɣ taqbaylit n tura.

Seg uḥric wis 4.10 n Tagnut umi neqqar Unicode, isekkilen Tifinaɣ ungalen seg wangal uskil U+2D30 ar U+2D7F. Llan ar tura azal n 55 isekkilen i yungalen deg anagraw Unicode.




Tifinagh d terre n tutlayt tmazight,tetwari s alfis an celwagi negh s celwagi an alfis,negh s nnej an adday negh s adday an nnej,ttarin sis Imazighen, tella di Libya di adrar n Infusen,di Werfella ,di Ghirian,tella di Tunis,ded tella di tmurt n Imucagh,tella di Tcanarit,terra n Tifinagh Tiru ur ttarin ara sis ghas Imucagh,maca Asinag Ageldan n Tussna Tmazight IRCAM,yemanu terre tamaynut seg isekkilen n Tifinagh, isem-nnes Neo-Tifinagh,negh tifinagh Tatrart{tamaynut},
zgemmi n aseggas n 2003 di Tageldant n Lmaghreb di tagherbazin-nnsen ttarin s Tifinagh ketyaw Isekkilen-nnes:

Dis Imessanen mmalun tawalt n Tifinagh tused s Finiq,niten d medden Usuned s Finiqia{tiru Lubnan},maca dis awal widhen , tawalt n Tifinagh tused s Tifi-nnegh {our invention},tifi tused s Yufa{to find.to invent},acku Imazighen wahd-asen Igun Terra-yuh,

Agemmay afiniqi Agemmay afiniqi

Agemmay afiniqi d agemmay abjed iban-d di -1050, llan seqdacen-t yifiniqiyen di tira n tutlayt-nsen : tafiniqit.

Zik-nni, ifiniqiyen unagen di lebḥur, ddun ar turuft, ar Tafriqt ugafa, steɛmren u beznsen akk d yigduden i mlalen-d yid-sen. Igduden-nni ṭṭfen agemmay-nsen u beddlen-t, akka-agi ilul-d tifinaɣ akk d ugemmay grik (wagi yefka-d agemmay alatini d Ssirilik).

agemmay arami, i-d-yefkan agemmay aɛebri akk d agemmay anbaṭi (wagi yefka-d agemmay aɛrab), yusa-d ula d netta seg ugemmay afiniqi.

Agemmay afiniqi yella yettwura seg ayfus ɣer uzelmaḍ, maca mačči daymen, yesɛa 22 isekkilen :
Agemmay Agemmay

Agemmay d tagrumma n yisekkilen (lettres) yettuseqdacen i tira n tutlayin, yal asekkil d imesli.

Imira, llan aṭas n yigemmayen, kra ttusemman "agemmay aḥeqqani" (alatini, sirilik...), u kra ttusemman "agemmay n lekdeb" neɣ abjed (aɛebri, aɛrab..), Agemmay abjed ɣur-s tirgalin (consonnes) kan, ur yisɛi ara tiɣra(voyelles). 

Agemmay amezwaru yella d abjed, d agemmay Proto-Sinaitic akk d wadi el-ḥul.
Turuft Turuft

Turuft neɣ Uṛubba/Orobba neɣ Tewruft/Tewrupt (Taglizit: "Europe") d amenẓaw ger 7 imenẓawen n umaḍal. Tusa-d deg yixef n umalu n Urasyan ("Eurasia"). Tikwal qqaren-as daɣen "amenẓaw awessar". 

Tajumma n Turuft ur tɛedda ara 10.180.000 Km2; mɣar amenẓaw n Ustṛalya ay tugar.

Timura n Turuft sekrent-ed Tadukli Turufit, tura ɣur-s 28 iwunak, 13 seg-sent sseqdacent aqarid asuf n "euro" (idrimen).

Yekka-d isem-is seg tumgisent tagrigt, d isem n yiwet tgellidt Tafiniqt.

Europa d yelli-s n wakuc Agrig "Zeus".

Atent-a tmura n turuft di 50 yid-sent :
Agemmay alatini Agemmay alatini

Agemmay alatini d agemmay yettuseqdac di tira n waṭas n tutlayin. Yekka-d aẓar-is seg ugemmay itruski.

Agemmay alatini yettwura seg uzelmaḍ ɣer ayfus , yesɛa 26 isekkilen, aṭas n umsasa (adaptations) n ugemmay alatini di tutlayin tiyaḍ (am taqbaylit) sɛan ugar n 26 isekkilen.

Agemmay alatini amezwaru ɣur-s 23 isekkilen, umbeɛd rnan-as 3 wiyaḍ: J, U, W.

Agemmay alatini d agemmay iwumi yesɛan kter isekkilen ger igemmayen, Ṭṭabla deg ukessar seg Unicode 5.0 (Tasiwelt taneggarut).
Agemmay arami Agemmay arami

Agemmay arami d agemmay abjed iban-d di lqern -8 di Suria, Yekka-d aẓar-is seg ugemmay afiniqi, yella yettuseqdac di tazwara di tira n tutlayt taramit, asmi tella tutlayt tunṣibt di suria tameqrant, agemmay-ines mucaɛ, yebda yettuseqdac di tutlayt taɛibranit akk d tutlayin tiyaḍ.

Agemmay arami yefka-d aṭas n yigemmayen : agemmay aɛebri, agemmay anbaṭi (wagi yefka-d agemmay aɛrab), agemmay siriani, Palmyrenean, Mandaic, Brāhmī, Pahlavi.

Agemmay arami yettwura seg ayfus ɣer uzelmaḍ, yesɛa 22 isekkilen :
Agemmay aɛebri Agemmay aɛebri

Agemmay aɛebri d agemmay yettuseqdac di tira n tutlayt taɛebrit. Agemmay aɛebri d agemmay abjed am agemmay aɛrab neɣ agemmay alibi (Tifinaɣ n zik), ur yesɛi ara tiɣra.

Yekka-d aẓar-is seg ugemmay arami.

I kull asekkil llan asusru aṭas. Llan asusru n tɛebrit n zik d ususru n ddin d ususeu n tɛebrit n tura. I tudayt tesfaradit d tudayt tackenazit llan asusru imeẓli.
Agemmay anbaṭi Agemmay anbaṭi

Agemmay anbaṭi d agemmay yella yettuseqdac di tira n tutlayt tanbaṭit (tutlayt-nni temmut) di lqern wis sin. Agemmay anbaṭi d agemmay abjed (ur yesɛi ara tiɣra).
Yekka-d aẓar-is seg ugemmay arami, seg-s yusa-d ugemmay aɛrab.

Agemmay anbaṭi yettwura seg ayfus ɣer uzelmaḍ, yesɛa 22 isekkilen :
Agemmay aɛrab Agemmay aɛrab

Agemmay aɛrab d agemmay yettuseqdac di tira n waṭas n tutlayin: taɛrabt, fursi...agt. Agemmay aɛrab d agemmay abjed am agemmay aɛebri neɣ agemmay alibi (Tifinaɣ n zik), ur yesɛi ara tiɣra.

Agemmay aɛrab yettwura seg ayfus ɣer uzelmaḍ, yesɛa 28 isekkilen, kra n umsasa (adaptations) n ugemmay aɛrab di tutlayin tiyaḍ sɛan ugar n 28 isekkilen.

Yekka-d aẓar-is seg ugemmay anbaṭi. 

Agemmay aɛrab n tfursit Agemmay aɛrab n tfursit

Agemmay aɛrab n tfursit d amsasa n ugemmay aɛrab i tutlayt tafursit.

Isekkilen-agi mači tijdidin, maca ttwuran s tira nniḍen asmi llan g ulemmas neɣ g uneggaru.

Agemmay aɛrab n tfursit ɣur-s 4 isekkilen nniḍen :
Agemmay itruski Agemmay itruski

Agemmay itruski d agemmay yella yettuseqdac di tira n tutlayt titruskit (tutlayt-nni temmut) di lqern -7 ar lqern -2 g tmurt Ṭṭelyan n tura. 

Yekka-d uẓar-is seg ugemmay agrigi, seg-s yusa-d ugemmay alatini.

Di lqern -7 ar -6, agemmay itruski yella yettwura seg uzelmaḍ ɣer ayfus neɣ ayfus ɣer uzelmaḍ, yesɛa 26 isekkilen :

G lqern -5, yeǧǧa 6 isekkilen u yuɣal-d yettwura s umata seg uzelmaḍ ɣer ayfus:

G lqern -2 agemmay itruski yemmut akk d tutlayt titruskit.
Asekkil Asekkil

Askkil d azamul imettel yiwen yimesli, tagrumma n iskkilen d agmmay.

Agmmay amaziɣ: A. B, G, D, Ḍ, F, K, H, Ḥ, Ɛ, X, Q, I, J, L, M, N, U, R, Ṛ, Ɣ, S, Ṣ, C, T, Ṭ, W, Y, Z, Ẓ 

Tifinaɣ: ⴰ, ⴱ, ⵛ, ⴷ, ⴹ, ⴻ, ⴼ, ⴳ, ⴳⵯ, ⵀ, ⵃ, ⵉ, ⵊ, ⴽ, ⴽⵯ, ⵍ, ⵎ, ⵏ, ⵓ, ⵄ, ⵖ, ⵅ, ⵇ, ⵔ, ⵕ, ⵙ, ⵚ, ⵜ, ⵟ, ⵡ, ⵢ, ⵣ, ⵥ.

Agmmay aɛrab: ﺍ‎, ﺏ‎, ﺕ‎, ﺙ‎, ﺝ‎, ﺡ‎, ﺥ‎, ﺩ‎, ﺫ‎, ﺭ‎, ﺯ‎, ﺱ‎, ﺵ‎, ﺹ‎, ﺽ‎, ﻁ‎, ﻅ‎, ﻉ‎, ﻍ‎, ﻑ‎, ﻕ‎, ﻙ‎, ﻝ‎, ﻡ‎, ﻥ‎, هـ‎, ﻭ‎, 

agmmay asirili: А, Б, В, Г, Ґ, Д, Е, Є, Ж, З, И, І, Ї, Й, К, Л, М, Н, О, П, Р, С, Т, У, Ф, Х, Ц, Ч, Ш, Щ, Ю, Я, Ъ, Ь, Ђ, Љ, Њ, Ћ, Џ

Agmmay agrigi: Α, Β, Γ, Δ, Ε, Ζ, Η, Θ, Ι, Κ, Λ, Μ, Ν, Ξ, Ο, Π, Ρ, Σ, Τ, Υ, Φ, Χ, Ψ, Ω..

Agmmay aɛibri: א, ב, ג, ד, ה, ו, ז, ח, ט, י, כ, ל, מ, נ, ס, ע, פ, צ, ק, ר, ש, ת..

Agmmay alatin: A, B, C, D, E, F, G, H, I, J, K, L, M, N, O, P, Q, R, S, T, U, V, W, X, Y, Z.
Galileo Galilei Galileo Galilei

Galiliyu galili (ilul ass n 15 yebrir 1564 di temdint n Biza (Ṭelyan), yemmut ass n 8 yennayer 1642) 
D amesnallun, d afelsaf yakk d amsengaman Aṭelyan. Bab-as d Finsinzu Galil ma d yemm-as d Julya Di kuzimu Amanti , ila-d (yesεa-d) kraḍ n tarwa akked Marina Jumba war arcal (bla zzwaǧ)."Berjinya" tettwassen s "Tuletmat Mariya" tlul-d aseggas n 1600 temmu-t aseggas n 1634 , Finsinzu ilul aseggas n 1606 yemmut aseggas n 1646 d Lifya, syinna tettwassen s tweltmat Arkinǧila, tlul aseggas n 1601 temmut aseggas n 1649. issuzer tiẓri n Nikola Kopernik akken i yesten (idufeε) fell-as s tdusi ,akken id yessentem d akken tiẓri n Aristot ɣef wayen yezzin f umussu d tin izelgen (ur tṣeḥḥa ara). Ay-agi yella-d s usexdem n tamawt akked warramen

Lezzayer Lezzayer

Ledzayer neɣ Dzayer (azwel unṣib: Tagduda Tadzayrit Tamagdayt Taɣerfant) d tamurt i d-yezgan deg Tefriqt Ugafa. Tamanaɣt ines d Lezzayer, tiɣremt ugaren tiyaḍ deg umḍan n imezdaɣ. Zgan-d deg tilisa-s seg ugafa ilel agrakal, seg ugafamalu Tunes, seg umalu Libya, seg unẓulamalu Nijir, seg unzulataram Mali ak d Muriṭanya, ma s tama utaram tella tamurt n Uneẓruf Utrim ak d Lmeṛṛuk.

Lezzayer, i yesɛan tajumma n , d tamurt tamezwarut deg temɣer deg Tefriqt ak d tmura n illel agrakal.

Lezzayer tewwi-d timunent-ines si tmurt n Fṛansa ass n 5 Yulyu 1962, mbed ṭṭraḍ icudden. Nettat d ameslad n Tdukli n Iɣlanen, Tadukli n Tmura n Tefriqt, d Tamdunt Taɛṛabt.

Deg tmendawt n Lezzayer yersa-d belli tamurt n Lezzayer d tamurt tineslemt, Taɛṛabt d Tamaziɣt, d annect-a i ibennun tinekkit n wegdud Adzayri.

Isem n tmurt n Lezzayer yusa-d seg yisem n tmanaɣt-ines. Dɣa, caḍen isegziyen i fkan i yisem agi. Asegzi amezwaru yeqqared belli "Lezzayer" yusad seg "Alger", isem aɛewwaj arumi n yisem "Alguère" s tkatalant. Aneggaru agi yeffɣed si teɛrabt "Ǧazayer", isem i s-yefka Buluɣin mmis n Ziri (neɣ "Dziri"), win i d-ixelqen tadinastit tazirit ass-nni mmi yesekka tamdint n Lezzayer deg useggas n 960 f agaluz n temdint taqdimt i yesɛan isem s trumant "Icosium". Netta yefka-as isem n Lezzayer at Mezɣenna. Asegzi-niḍen yeqqared belli isem n "Lezzayer" yettwakksed si teɛrabt الجزائر ("al-Djaza'ir"), asget n جزيرة ("Djazira") neɣ « tigzirt », acku Lezzayer tella am tegzirt: yar uneẓruf d yellel.

Ass mi teɣli Rum, yrnan s-deffiris iwendalen, llan Ibizanten imidusen dacu yeğa i wakken ad ilin aṭas n tigeldiwin timaziɣin timecṭaḥ g Arris daɣen, kra degsent ugin y mir-id ussan inselmen jar 665 d 708, g useggas n 665, iɛraben ẓedmen i tikkelt tamenzut f Tafrikt ugafa armi (tamazɣa) g useggas n 683 yeṭṭef Ɛuqba n nafiɛ aḥelli. 
Cciln azbu n tageldunt Dihya, g aseggas n 708 uɣalen imaziɣen timdefirt maca ɣelbenten iɛraben, ihi ṭfen tamurt imaziɣen, yǧan ajjed nsen d tutlayt nsen igejdan. 

Acu-t usxarbubec agi, nutni (At udabu) uran amezruy nneɣ s "la gomme" kunwi aɣ tesxarbubucem(t) da-gi, arut amezruy n tidet a yarrac nneɣ !

Tufad Fransa imerwasen n Bakri d Bucnaq d sebba f aken ad tekcem ar Lezzayer s usagen n Sidi Freǧ g useggas n 1830

Ass n 31 tuber 1954 llan iserdasen idzayriyen sewjaden (ttheggin) i imenɣi, ggunin (arjan) ass n tatusant n irumiyen imi llan marra deg yiḍ netmaɣra, ttun iman-nsen, maca g idurar iserdasen wten (ssufɣen) tarṣaṣt tamenzut f 00:00, akka i tebda ( tekkmassa) tegrawla n ugdud i yellan ddau uḍar n temharsa (colonisation) n Fransa.
Tewwwi-d azarug -ines ass n 5 yulyu aseggas n 1962, tkecm-itt Fransa di yulyu n 1830 ass mi tella s ddaw n tecḍat n Turk taɛutumanit. Am wakken i s-yenna Ccix Muḥend u Lḥusin:

Tedda Lezzayer abrid yeččur s yisennanen tebda amezruy -ines g wass mi tegred tagrawla n umenzu n wember 1954 deg wedrar n Wawras, ymagred ass n tatusant lɛid (adriz) n irumiyen.
refden-tt irgazen d tlawin am Ɛebban Remḍan, Ḥusin At Ḥmed, kolonel Uɛemran, Mesṭafa U Bulɛid, Muḥemmed Buḍyaf, Ḥasiba Ben Buɛli, Ferḥat Ɛebbas, Xiḍer, cadhen ismawen-nsen d ayen i d-fkan i Lezzayer.

Tamurt n Lezzayer d tamurt tamenzut i meqqren akk ɣef timura n tigrakalin s tajumma ines, d tamurt tis snat i meqqren g timura n umenẓaw n Tafriqt, tesɛa tamurt n Lezzayer g tama n wenẓul amur ameqqran nu unezruf ismis Sehra.
deg ugafa, aṭlas atelli 

Tebḍa tamurt n Lezzayer ɣef 48 n twilayin, yal tawilayt tesɛa agraw aɣerfan f ixf nnes lwali. Yal tawilayt tebḍa ɣef asunen, yal asun yebḍa ɣef tɣiwanin. Tikkelt taneggarut i tetwabḍa dyes tamurt n Lezzayer tella deg useggas n 1985.

Tamendawt n Lezzayer n useggas 1963
tebḍa tamurt ɣef 48 n twilayin:

Imseɣret amaziɣ Imseɣret amaziɣ
Ṭawes Ɛemruc Ṭawes Ɛemruc

Mari-Lwiz ṭawes ɛemruc d tamyarut tamezwarut gar tlawin tizzayriyin daɣen d tacennayt, tecna s taqbaylit.
Tawes tlul di Tunes ass n 4 meɣres 1913, temmut ass n 2 yebrir 1976 di Paris.
Tawes d yelli-s n Belqasem akk d Fadma At Mansur taddart-is d Iɣil ali (Bgayet).

Gar imyura n zik llan atas n yirgazen maca tilawin am wakken ulac; tella yiwet kan : Fatma At Mensur, yemma-s n tawes Marie Louise akked Jean Lmuhub amruc. Fatma At Manṣur amruc d tamettut tamezwarut i d-yuran tudert-is, i d-yennan tarmit-is, ayen tbub d wayen tengez seg wass mi i tlul di Tizi Hibel deg useggas 1883 almi d aseggas 1967 ass mi temmut deg Fransa. Imi baba-s yennker-itt, tudert-is tebda s unegzum ameqqran, tudert n yiberdan d lehmum. Bac akken ur tt-iḥeqqeṛ yiwen, yemma-s tceyyeɛ-itt ɣer ixxamen n igujilen (orphelinats) ɣur yiṛumiyen, ar Yiwaḍiyen dɣa ar Larbɛa n at Yiraten uqbel sbiṭar n At Mengelet anida i telmed tafransist terna tessuden taflest n Mas nneɣ Ɛisa. Dina yakan i tezwej d Belqasem amruc id tt-yewwin ɣer taddart-is, Iɣil ali, uqbel tamurt n Tunes.

Tudert-is akk d umennuɣ, deg tazwara d amennuɣ n tgujilt mgal tasɣart-is tamcumt, zdat umennuɣ n Teqbaylit deg tallit n tesehrest akk d umennuɣ n tmasit di tmurt n yimselmen…Tufa ddwa i tudert deg tira akked yisefra s Teqbaylit maca tella yiwet n tɣawsa ur tt-teǧǧi ara : taqbaylit-is.

Belqasem Ihiǧaten Belqasem Ihiǧaten

Belqasem Iḥiǧaten, d amedyaz aqbayli.

Tira


Tutlayt tunṣibt Tutlayt tunṣibt

Tutlayt tunṣibt d tutlayt ixeddem yis-s yiwen weddal n yiwet tmurt, asmi tella yiwet tutlayt, d tutlayt tunṣibt n yiwen weddal, akw titeggarin (Tateggart: document) yessefk ad ilint s tutlayt tunṣibt, mulac titeggarin-nni mači d tiɣbalin (Aɣbal : valide).

Llant timura ɣur-sent ugar n yiwet tutlayt tunṣibt, am tmurt n Swiss (tesɛa kraḍ(3)) neɣ Tafriqt n Wenẓul (tesɛa 12).
Tiliẓri Tiliẓri

Tiliẓri (neɣ tiliviziu) d acermad (appareil) iremmes tugniwin d yimesli (son), s lkabl neɣ s les ondes radioelectriques (Tamdeswelt Asadrer-Aẓruran), umbeɛd yettceggiɛ-iten s wegdil-ines (agdil:ecran).

Yis-s nzemmer a nmuqel isura (Films : asaru), talɣut (information), Asusen (la publicité)...atg. yamo
Bgayet Bgayet

Bgayet d tamanaɣt udem-is akk d usagen meqqren n tmurt n leqbayel. S wazal n 1, 000 000 n imezdaɣ (2006) Bgayet d rruḥ (iman) n wegdud aqbayli. Sennig n teglest armi d tura, Bgayet ttmmehreged yakk imdanen i tt-izedɣen neɣ i tt-iqurben.

Amezruy n Bgayet iɛeddad luluf n yiseggasen, deg umezruy atrar, deg tlemmast n leɛmer akked wakud atrat; ayagi merra yennejmaɛ-d tiḥkayin akk d tumgisent ɣef yiwet n temdint i yellan akbab n wasartu n ugdud amaziɣ.

Bgayet; tunzart, d umyi, tahregt, idammen n tudert n ugdud aqbayli, amarrezg-ik kečč i tt-izedɣen!

Bgayet gar lebḥer akk d igenwan, gar ass-a d uzekka, izri akk d imal. Tamurt n Yiṭij i d-t-yexttar-ren di yal zzman. 

Di tazwara Bgayet tella d yiwet n tmurt i yexlan. Amdan iban-d deg Bgayet azal n 5000 n yiseggasen uqbel n lweqt-nneɣ; Homo sapiens (s tutlayt Talaṭinit, lemɛna-s: “amdan amusni” neɣ " amdan n tussna").

Deg wakud n Numidia, Bgayet ur tesɛi ara azzal meqqṛen imi tella tebɛed aṭas ɣef Sirta (tamanaɣt n Numidia).

Ifniqen llan uqbel kullec d agdud amzenzu. Ɣur-sen Bgayet tella d yiwen n umkan anda zemren ad zzenzen lqecc-nsen, ad myibdalen tiɣawsiwin d imezdaɣ n tmurt, akked ubrid yelzzm-asen ad ɛeddin am wakken ad kemmlen ɣer leswaq n tmura-nniḍen, mazal yella armi d tura yiwen n lmersa afniqi deg "Azraruḥ" (yeqreb ɣer Wedrar Ufarnu).

Seddaw Listiɛmar Arumani, mbeɛd lexsara n Yugurten, Bgayet tettusemma Saldae, tella d yiwet n temdint n tastaɣt n lɛesker n Roma. Saldae tesɛa azal meqqren deg temnaḍt tarumanit n Mureṭanya Caesariensis.

Tilin n Rruman deg Bgayet ur tesɛi lehna imi aḥric ameqqran n Yimaziɣen ugin-ten.

Lameɛna Irumaniyen bnan-d anagrawa n waman iwakken ad awin aman ɣer tmiwa anda i ten-ḥwaǧen yimezdaɣ Irumaniyen n Saldae. Anagrawa-ya yettusemma “aqua ducere” (aqueduc s Tefransist)

Aṭas n lbenyan Arumani i d-mazal ar tura, ur yeɣli ara, am temdint n Timgad.

Saldae tella daɣen d yiwet n temdint deg tmasiḥit i yesɛan ugar n 690 n leǧwameɛ.

Irumaniyen sxedmen-d tasertit n takrit akked n aseɣred, fkan-d tiɣermi tarumanit i wid akk i yesteɛrfen s uɣmar arumani, dɣa mbeɛd leqrun n tilin deg Tefriqt Ugafa, aḥric ameqqran n lɛesker n Roma deg Tefriqt llan d Imaziɣen, imi lxedma deg lɛesker n Roma tella d yiwen n ubrid ɣef tiɣermi tarumanit; ɣef wayagi ma ad nẓer ɣef leqbur n uḥeric ameqqran n lɛesker irumaniyen deg Tefrqit ad naf d ismawen imaziɣen i sɛan.

Iwandalen rran Saldae d tamanaɣt-nsen (429-534) imi d-kecmen deg useggas n 429, Saldae tella d yiwet gar temdinin i yesɛan ccan deg umenkad Arumani ɣef wayagi lexsara-ines tella d yiwet n twaɣit ɣef ugdud Arumani. 

Iwandalen ǧǧan-d aḥric ameqqran n lɛesker deg Saldae imi d asutel n tzermant mgal ayen yeqqimen deg umenkad arumani ay tella.

Di lweqt-nni imezdaɣ n Saldae llan d Ibiẓanṭiyen akked kra n Yimaziɣen kan.

Iwandalen ur dumen ara deg Bgayet imi deg useggas n 534 Ibiẓanṭiyen kecmen ɣer Saldae ssufɣen-d Iwandalen ɣer berra, steɛmren Tafriqt Ugafa.

Amenkad Abiẓanṭi idum-d deg Tefriqt n Ugafa seg 534 armi i yexser amgaru mgal Aɛraben wid-a bdan ṭrad d Listiɛmar n Tefriqt deg wagim wis VIII (wis tmanya) (azal n 642 -705). Ibiẓanṭiyen s tzemmalt-nsen ur tɛettlen ara imi negren isutal n Yiwandalen deg Saldae. Gar tamawt, ladɣa lwandalen xesren ayen sɛan deg Tefriqt, qqimmen deg Bgayet, ɛacen gar Yimaziɣen armi ur uɣalen ur ttwaɛqalen ara merra imi d Imaziɣen tura i yellan. Ayagi merra d ayen i d-yeḍran ɣef Iṛumaniyen akked Ibiẓanṭiyen daɣen; ayagi d lwert aqdim n ugdud amaziɣ ur zmiren ad t-nekren.

Listiɛmar aɛrab d listiɛmar i d-yeǧǧan tikta meqqren akter n wiyaḍ ɣef umezruy n Yimaziɣen. Aɛraben xellfen Ibiẓanṭiyen deg useggas n 705 armi deg uzal n 972. Listiɛmar aɛrab n tmurt n Yimaziɣen d yiwet n twaɣit i d-yellan ɣef Yimaziɣen di tazwara armi rebḥen tilelli-nsen deg wagim wis VIII.

Takrit n Waɛraben ur tzgir ara tirrugza n Yimaziɣen, lameɛna Imaziɣen llan ɛyan imi nnuɣen aṭas n yiseggasen mgal aɛdawen i d asen-d-yezzin di yal tama, daymi xesren amgaru mgal Aɛraben.

Imaziɣen kemmlen aṭas n leqrun mbeɛd amgar-nsen mgal aɛeraben seg umkan ɣer wayeḍ, mgal yiwet n tgeldit taɛrabt ɣer tayeḍ, armi deg yiseggasen n (972–1148) imi yiwet n tgeldit tamziɣt, Iziriyen (972–1148) s timelwi n Ziri mmi-s n Mennad, teṭṭef-d tazmert deg Lezzayer. Tallit-agi tella d yiwet n tallit ur nesɛi lehna imi teččur d imenɣi akked tarkukit, Lqern wiss XI akked 13 walan-d asexdem ameqqran n tutlayt taɛrabt, imi yebda-d deg Lqern wiss XI anbaz amenyut n yiwen n udrum aɛrab i d-yekkan si Maser yettuseman Banu Hilal, daxel n wul n tmurt n Yimaziɣen.

Imi Ifaṭimiyen (yiwet n tgeldit taɛrabt i iḥekmen deg Waɛraben imi steɛmren tamurt n Yimaziɣen) wexxren-d abud-nsen ɣef Maser deg 972, mmi-s n Ziri yettusemman Buluɣin (971-984) yettwakellef-d ɣef Tefriqt Ugafa. Awexxer n tanawt taɛrabt ɣef Maser yeshel-d asnulfu n tgeldit n Yiziriyen seddaw Ḥemmad mmi-s n Buluɣin imi rebḥen-d imaziɣen tanaya-nsen.

Deg 1090 Iḥemmadiyen, aferkaw n Yiziriyen, rran Bgayet d tamanaɣt-nsen; Iḥemmadiyen ḥekmen deg Lezzayer azal n lqern (1008-1152) armi nezfen ɣef ddemma n wanbaz n Banu Hilal. Deg uzal n 1152 Amussu n Tdukli (Lmuwaḥiddin s taɛrabt) ihudd tagelda n Yiḥemmadiyen.

Deg uzal n wagim wiss XII, Mmi-s n Tumert (a*. 1080 - a. 1130), ccix amziɣ n lǧameɛ akked umalway n ddin yesnulfa-d tarbaɛt tamaziɣt n Amussu n Tdukli; Mmi-s n Tumert yura-d aḥric ameqqran n tektabin n ddin s tutlayt tamaziɣt.

Ɛebdelmumen (1094-1163), yiwen seg yinelmaden-is i t-id-ixellfen imi yemmut, yesnulfa-d tagelda n Tdukli deg Tin Mal (tamdint deg tlemmast n tmurt n Merruk).

Tagelda n Tdukli temɣi-d armi teḥkem-d ɣef uḥric ameqqran n Tefriqt n Ugafa; Merruk deg 1146, Lezzayer 1151, deg 1160 ḥekmen-d ɣef uḥric ameqqran n Tmazɣa. Deg 1163 armi d 1199, tikkelt tamezwarut deg umezruy n Tmazɣa, aḥric ameqqran n Yimaziɣen ɛacen seddaw yiwet n tgelda tamaziɣt.

Ugar n 300 n yiseggasen Izeyaniyen, aferkaw n Tgelda n Tdukli, ḥekmen-d ɣef Tmazɣa armi d 1516 imi Iɛetmaniyen kecmen ɣer Lezzayer.

Tagelda n Tdukli, ɣas akken d yiwet n tiddukla tamaziɣt ay tella, si tazwara-ines armi d taggara-ines, ur tesɛi ara leqsed n usellek n ugdud amaziɣ, imi d yiwet n tejmaɛt n ddin ay tella, ɣef wagi asexdem n tutlayt taɛrabt yettnerni deg tmurt n Yimaziɣen imi aḥric ameqqran n Yimaziɣen ttwaɛerben.

Agim wiss XVI yeẓra-d daɣen talalit n Tmurt n yiqbayliyen deg tlemmast n Tefriqt, imi aḥric ameqqran n Tefriqt i yettmuqulen ɣer rrif n lebḥer yella seddaw listiɛmar aɛutmani.

Tanaya n Yiqbayliyen tɛac azal n 300 n yiseggasen armi d taslekt tafransist deg useggas n 1830.

Cwiṭ kan n yineɣmisen i d-nesɛa ɣef tallit-agi n umezruy n ugdud-nneɣ, ur neɛlim ara daɣen asmi tebda, imi ulac ikaramen ɣef wayagi. Ayen yellan mebla ccek, d wayen ixebbren iɣellaten n Yiɛetmaniyen deg tisekla-nsen akked ikaramen-nsen deg lqern 16, Iqbayliyen ḥerzen-d ɣef tlelli-nsen azal n 300 n yiseggasen.

Yal adrum deg tmura n yiqbayliyen yesɛa aseqqamu ameqqran n taddart-is i iḥekmen deg-s, yal aseqqamu yesɛa tajmaɛt, di tejmaɛt-agi tella yiwet n tejmaɛct ɛlayen, llan yimalwayen-nsen. Gar-asen, llan yirgazen yettwassnen aṭas deg tmura n Yiqbayliyen imi llan d irgazen s tirrugza.

Deg 1830 Asqamu Ameqqran n Ugdud aqbayli, i iḥekmen ɣef ugdud aqbayli merra, yessawel-d i ccix Amɣar ad yili d amalway n yiɛsekriyen n Tdukli n Tmurt n Yiqbayliyen ad ḥarben mgal Fransa u ad iɛas ɣef tlelli-s.

Tirrugza n ccix Amɣar tella sennig tɣerfant-is sɣur agdud-s imi iḥureb almi d tagara ɣef wayen yesɛan ccan; tilelli n tmurt-is akked tin n ugdud-is.

Deg taggara, agdud aqbayli yexesr ɣef ddemma n lqewwa tatrart n Fransa akked lexdeɛ n ugeldun n waɛraben yettusemman Ɛebd Lqader imi d-yefka takbabt-is ɣef Umtawa n Tafna lwaḥid Fransa; ayagi yefka-d lweqt d lǧehd i Fransa ad tkemmel ɣef wayen yeqqimen deg lebɣi n Yiqbayliyen .

Iɛetmaniyen seddaw n timelwi n Xir Ddin d gma-s Ɛarruǧ i d-ixelqen atrar usamer n Lezzayer, bdan aseɣwel n tama-yagi am usutel n Yiflisen n ddunit merra. Taflist-nsen ternu, temɣi-d ɣef lqrun 1600; taflist mgal lbaburat n Lmarikan deg lebḥer-nneɣ ssebba n ṭrad n Teflist Tamezwarut, akked ṭrad n Teflist tis snat, anda mmuten aṭas n yimdanen.

Bgayet deg lweqt-nni ur tesɛi ara aṭas n lɣaci imi aḥric ameqqran n yimezdaɣ-ines llan kra d Imaziɣen akked waṭas n yiflisen d lɛesker iɛetmaniyen s twacult-nsen.

Mbeɛd lexsara n ccix Amɣar, Aḥeddad, akked Faḍma n Sumer, aḥric ameqqran n yinelmaden-nsen ttwanfan ɣer La Nouvelle-Calédonie; ɣef tagara n taslekt n Fransa aṭas n lɣaci i ixesren ixxamen-nsen, akal-nsen, akked lḥerma-nsen.

Ɣef ayagi, azal ameqqran n lebni n Bgayet d Fransa i t-yebnan imi thudd ayen yellan uqbel n taslekt.

Fransa tebna-d lmersa n Bgayet akked tlemmast n temdint.

Fransa teqqim deg Bgayet azal n 100 n yiseggasen armi texser ṭrad deg useggas n 1962.

Imi irumiyen ffɣen, iqbayliyen kecmen ɣer tlemmast n temdint, Bgayet teẓra timeriwt tameqqrant n yimezdaɣ, ussan-agi Bgayet s lmersa-ines tella d yiwet n temdint i imeqqren deg tmurt n Yiqbayliyen .

Tella deg ugafa n twilayt n Bgayet, ɣef tafsirt agrakal dɣa tettwazger sɣur asif n Summam, taɣiwant n Bgayet tella deg iri n ilel Agrakal deg ugafa d ugmuḍ dɣa tennuled tiɣiwanin n Tuǧa deg ugmuḍ, n Asif n Ɣir deg wenẓul dɣa Buxlifa d Tala Ḥemza deg wenẓul-agmuḍ.


Llant 52 (sumset sin) n tɣiwanin n Bgayet

UL = Uqbel n lweqt-nneɣ

a = azal n

Iseddagen: 

Asmel n temdint n Bgayet azwel n uzday

The Columbia Encyclopedia, Sixth Edition. 2001-05. 

http://www.bartleby.com/65/al/Almohads.html 

http://en.wikipedia.org/wiki/Hammadid

http://www.kabylia.info/index.php/Kab/Bgayet

Bgayet.net

Tafsut n Yimaziɣen Tafsut n Yimaziɣen

Ass n 20 ibrir, d amulli n tefsut amaziɣ, amulli n tefsut n tlelli.
D yiwen wass i deg a nesfugel i tikkelt tis 25 tadyant n imaziɣen.
Anwa-t weqbayli ur nesli neɣ ur nessin tafsut n imaziɣen ? Anwa-t umaziɣ im’ ur yiwiḍ yissel? Wa yecfa wa ala akken it-iccenu Abranis deg yiwet si tezlatin-is maca, tura, seg weqrur-nni ameẓyan alma d amɣar-nni acaraf, ssnen akk anamek-is uzemz-a*.
Azekka daɣen, a nemyager akk d yiman-neɣ, akk d weḥric-a axatar deg umezruy azi* n Tferka n ugafa.

Mačči d asfugel iɣ-d-yeggran ass-a, ur ɣ-yeţţak wul i waya acku gran-aɣ-n yiswan wuɣur mazal werɛad nessaweḍ, yeggra-ɣ-n webrid i mazal ur ifuk ara, ggrant-aɣ-n ccfayat ur neḥriz akken iwata...teggra-yaɣ-n tutlayt tamaziɣt i yuɣalen amzun d taǧǧalt. Ggrant-aɣ-n terwiḥin n wid yeţwanɣan di tefsut taberkant. Widak-nni i d-yekkren di 1980 d widak i d-yekkren di 2001 yiwen n yiri nsen. Timesbaniyin-nni i yeḍran di tmurt n leqbayel send iḍelli, iḍelli neɣ ass-a, ţţakent-ed udem n weqbayli i yerɣan af tilelli.
Ayen awk wiɣer id-nessaweḍ ass-a,123 n imeɣrasen i nɣan iserdasen d isultiyen n udabu azzayri aɛrab inselmizri akk d ibuxusen-is, yesban-aɣ-d dakken: ger yiḍelli d wass-a, ulac dacu i ibeddlen fell-aɣ. Imi mazal neqqen arrac nneɣ am yizan, teţwaḥreṣ ugar n yiḍelli. « Aman-nni yeččuren d ḥellejɣar d nutni d nutni, bedlen-asen kan acemmux »
Tafsut n imaziɣen mačči kan akka i ţ-lul-ed ger yiḍ d wass: dayen wiɣer i d-nessaweḍ, dayen awk id-yekkan zdat-es i ţ-id-ismentsen.

Idim mazal tuɣ yeḥma ass mi yeţwakkes usarag n (Dda lmulud) Mulud At Mɛammer af tmedyazt taqburt n yeqbayliyen(asarag-a tuɣ teţţuhega-n i wass n 10 meɣres), yugi-ţ udabu azzayri, teţwakkes kan akka...d amnukal n ugerzu n Tizi-Wezzu s yiman-is i s-ţ-yennan i dda Lmulud.
Si tal tama, di yal adrum, bdan medden ţţarran nnehtat si cayaḍ i sen-iserkeb udabu azzayri, bdan ţţiwzagen waman...aseqqi yemmar-ed akken yerɣa. Meḥyaf-nni i isik Bu-iledyen af yeqbayliyen yezzi-d af bab-is, tefɣ-ed tiɣri n wid yugin ddel d uzaglu. Dɣa tetṭerḍeq af tikkelt, temmar-ed af yiwin yidis.
Krim Belqasem d yiwen seg yiḍan n “El-Moudjahed“ i s-d-itekkan i dda lmulud, s rregmat akk d useglef; ira ad yefk iɣil i wat-is: wid-nni iɣ-d-imedlen tiwwura, wid-nni iţţarrayin af wegdud.
Tamesbanit tamenzut i d-yellan di Tizi-Wezzu d tin n 11 meɣres 1980, tsembiwel addad(liḥala) n timiren. D inelmaden d tinelmadin n Taseddawit [[Asif Ɛisi]] d Iḥesnawen i yetṭfen tuɣḍaṭ-a, ur ẓẓrin ara kan dacu i yellan yegguni-ten …

Aɣaram asdawan n wasif ɛisi, mazal-it ar ass-a i wakken a d-yesmekti wid yeţţun, akken a ten-d-yeḥku af yiḍ-nni n 19 yebrir1980 mi d-mkuben iserdasen s yeqjan. D ahmaj i hemjen deg inelmaden d tnelmadin. Acḥal iwin ar lḥebs, acḥal ɛedmen ger-asen...
A nekk seg wayaki mebla ma neţţu awk imeɣnasen i s-yefkan udem azedgan i wayen i d-yeḍran. Ur ntekk ara kan akka ma yella ur d-nudir irgazen am Ɛebbuṭ, Lunawsi, Mezdad, Saɛdi, Ferḥat Mhenni, Zituni... d yawk arrac imaziɣen i iseblen iman-nsen i wakken tadyant n 20 Yebrir a ţ-aweḍ ar tal taddart di tmurt n Yeqbayliyen.
Aseggas yezzi af waya, si tama n Bgayet iɣ-d-tekka taɣrit n Imaziɣen tikkelt-a...Tafsut n 1981 Ilmeẓyen d telmeẓyin n din ččan aḥlalas n udabu azzayri, awal nsen yiwen: werǧin ad teḥlelli-d tugduţ i yeqbayliyen

Seg wass-nni, Iqbayliyen fkan awal, ggulen dakken tineţţi nsen ur tnegger u s deffir-sen ḍefren-d imaziɣen s umata. Ulayɣer a nesṭuqet awal, d timuggiyin i asenfar nneɣ.
Imal n yeqbayliyen atan di tmurt nsen, iẓuran-nsen ɣzan almi anda yiwen ur yessin…Imal n tutlayt nsen atan ger tarwa-s, atan di tmurt-is, deg urebbi n warraw-is.
Talalit n Amussu Adelsan Amaziɣ s tumert medden ay ţ-muggren, ass-nni i yebda umennuɣ af yidles d tutlayt nneɣ yeţţali yeţnerni almi ass-a, ulac win ur nessin xas ula cwiyya n umezruy nneɣ. Tafat iɣ-d-isiɣ Umussu d ajgagal s wiyes nerfreẓ abrid deg wi’ nteddu, nerfed aqerru nneɣ ar igenwan mebla akukru.
Ula ma xas ass-a, Amussu yebḍa d icḥricen seg mi kkan ikabaren nnig-es, iswi-s amenzu n win n widak icḥemlen ayla nsen, akal nsen...

Azekka d amulli n wass mi d-tefrari tagut af wid iran seg wul tugduţ d yetṭfen deg iẓuran nsen…amennuɣ simmal irennu, agdud simmal yeţţaki.
Ad rnuɣ af wayaki, amennuɣ n imeɣnasen s yimru , tamedyazt d ccna.

Maɛṭub Lwennas seg imezwura i sen-yerran tajmilt i tlawin d yergazen n tefsut imaziɣen, tasfift i d-yessufeɣ kra n wayyuren kann s deffir 20 yebrir anda icennu:

Eḥzen Lwad Ɛisi
Mi yebda imenɣi
Yewweḍ-iten Lɛesker deg Yiḍ
Tuddar slant irkwelli, suwwent ɣer Tizi
Kul abrid a yeţfeggiḍ
Ur telli d tisselbi, nehwaǧ tilleli,
Uqbel aɣ-ḥerren ɣer lhid.
Akken nella zik a nili,
Ma yella imenɣi,
Wi’ mmuten ad yennerni mmi-s.
A wid iḥekmen ayenni, ur nelli d ulli,
Tamurt iban-d lsas-is.
Tamaziɣt ad tennerni

Ferḥat Mhenni, yeccna tafsut imaziɣen:

Nnif d lḥerma dayen yeḍran
Di tefsut n Tizi Wezzu
Llan d ilemẓyen d tlemẓyin
fɣan-d s iberdan.
Nnan-d ala dayen neɛya
Si lbaṭel akk d uzaglu

Neɣ ayen yeccna Buǧemɛa Agraw :

Timest n 54 tensa di 62
Teggra-d tirgit deg iɣed-nni
Tuɣal tecɛel di 80
Tetṭef-iţ-id tideţ n lesnin
Ansi i d-isuḍ ubeḥri
D leqbayel i izuggiren
Mazal-aɣ d imaziɣen
Ma ţţuɣ arrac nneɣ yeɣlin,
Nekk mačči d aqbayli

Lwennas d dda Lmulud
Mazal-aɣ d imaziɣen
Ur neţr’uz ur nkennu
Ur nqebbel ara azaglu
Mazal-aɣ…mazal-aɣ d imaziɣen

 
[Tafsut n 1980 deg Tmurt n Leqbayel d tin ay ikecmen deg umezruy (ttarix) n tmaziɣt d win n Ldzayer akk-n ma tella. Deg wussan-nni, ḍrant aṭas n tɣawsiwin s tghawla, d tid ay yuraren ddurh d ameqqran deg tikli i lmend n wakkaz s tmazight deg tmurt-is. Yelha ma nessawel-d ghef way-n yedhran deg Tefsut-nni akk-n ad nefhem xir tidyanin-a. Adhris-a ay d-nuwey d tukkist (extrait) seg "Weghmis n Tedyanin n Tmurt n Leqbayel" ay yura Racid Caker deg tallit-nni u yeffeɣ-d deg tesɣunt (revue) n "Les Temps Modernes" (uṭṭunen 432-433, Yunyu-Ɣuct 1982), akk d tesɣunt Tafsut.]
Ass n lḥedd, 9 Meɣres 1980 :
Tasdawit n Tizi Wezzu tella tesaa imir-n sin n yiseggasen d wezgen seg wasmi ay tettwaldi yernu yufa-d lḥal yagi tga tlata yisundilen (grèves) imeqranen, aneggaru deg-sen d win ay d-yellan deg gar 17 Tubeṛ d 13 Nwembeṛ 1979. Asunded-nni gan-t ɣef wugur n ugenses idetti (représentation authentique) n yinelmaden sdaxel n tesdawit. Akabar n Tirni n Weslelli Aɣelnaw (FLN) yella la d-yeqqar dakk-n inelmaden ara yesseḥṛasen akk-n ad gen isundilen-a d "imesmaziɣen" (berbéristes) neɣ d imaṛksiyen imaziɣen (u llan qqaren-asen "Bougiots").
Seg yimir-n, iselmaden ay llan ttwalin-ten d imarksiyen, llan ur ten-ttaznen ara ɣer Tizi Wezzu, wanag ttaznen-ten ɣer tesdawit n Sṭif. Ma d iselmaden idzayriyen ay yeghran deg Fransa llan ttqaraaen-ten u tikkwal ssagaden-ten. Yagi, deg way-n iaaddan, adtas n tikkal ur jjin ara ad d-ilint tmeskanin tidelsanin (manifestations culturelles) tidelsanin timaziɣin deg Tizi Wezzu. Ur jjin ara At Mengellat neɣ Yidir ad cnun, gedlen tamezgunt (pièce de théâtre) n "2000 n yiseggasen n Ṭradh" ay llan tturaren-tt-id s teqbaylit.
Kra n wussan uqbel ma yusa-d Mouloud Mammeri ɣer tesdawit n Tizi Wezzu akk-n ad d-yeg asarag-is, sneṭḍen yinelmaden inazalen (affiches) deg yiɣerban akk-n ad d-xebbren ɣef way-a. Anemhal n tesdawit (recteur), ɣas ma yella ur as-yeɛjib ara lḥal, yeqbel ad d-yili usarag-nni imi d aseqqamu (comité) n uɣaram (cité) n Asif Aɛisi ay d-yelhan s tigin n usarag-a yernu aseqqamu-a testeɛṛef yes-s tedbelt (administration). D acu kan, aṭas n yinazalen ay d-yettwasɣersen. Deg yiḍ n wass n lḥedd d letniyen (ɣef ttnac n yiḍ), yeɣra-as-d yiwen i Mouloud Mammeri, yenna-as dakk-n d netta ay d anemhal n tesdawit n Tizi Wezzu u yenna-as dakk-n asarag-nni-ines yebṭel. 
Ass n letniyen 10 Meɣres 1980
Azekka-nni taṣ̣ebḥit, Mouloud Mammeri yesteqsa, u d Mass Arab, anemhal (directeur) n tesdawit n Tizi Wezzu s timmad-is ay as-yennan dakk-n maci d netta ay as-d-yeɣran yernu asarag-ines ur yettwamneɛ, ur yettuwexxer. Ɣef tizi n ttnac n wass, Mouloud Mammeri yeqleɛ seg Ldzayer, yedda id-s Salem Caker d yiwen n unehhaṛ iqeddcen deg CRAPE, la tteddun ɣer Tizi Wezzu. Mi uwḍen ɣer Dreɛ Ben Xedda, ɣef jjuj, yeḥbes-iten yiwen n wuggug (barrage) n yibulisen (uggug niḍen yella yegguni-ten deg Buxalfa).
Sdeffir ma walan lekwaɣeḍ-is, ibulisen uwyen Mouloud Mammeri ɣer uwali n Tizi Wezzu, u d netta ay as-d-yennan s yimi-s dakk-n asarag-ines (conférence) ɣer "yisefra iqdimen n teqbaylit" yettwamneɛ imi ay-a "yezmer ad d-yawi ccwal", am wakk-n ay as-yenna ad yeffeɣ seg Tizi Wezzu imir-nni kan. Yuɣ lḥal, awali yekcef-d ula d win ay iwekkel akk-n ad as-d-iɣer i Mammeri deg yiḍ-nni u ad as-yini dakk-n asarag-is yettwamneɛ. Wagi d Mass Merabten, d anemhal (directeur) n COUS. Akk-a, Mammeri yeqqel yeẓra dakk-n anemhal n tesdawit ula ay t-yegren deg way-nni. Yuɣ lḥal, anemhal n tesdawit akk d umaru amatu (secrétaire général) qqlen nnan-as i Mammeri dakk-n ay-nni yekka-d nnig n tezmert-nsen. ɣef ṛṛebɛa d wezgen n tmeddit, llan ugar n 1000 n medden ara yettṛajun melmi ara yebdu usarag-nni. Mi ẓran dakk-n yettwamneɛ, bdan la ten-id-ttalin wurfan, yernu ssefran ad gen timlilit i uzekka-nni, 11 Meɣres, ɣef 9 n tṣ̣ebḥit.
Ass n ttlata 11 Meɣres
Inelmaden gan tameskant-nsen (manifestation) tamezwarut deg yizenqan n Tizi Wezzu. ɣef ttesɛa n tṣ̣ebḥit ay mlalen u gar n 10:15 d 12:15, gar n 500 d 700 n yinelmaden ay yelḥan deg yizenqan n Tizi Wezzu, zzin-d sin iberdan ɣef yizenqan imeqranen n temdint. Tikli teḥbes sdat n Useqqamu Aɣelnaw Aɣerfan (CNP) n FLN, sdat n twilayt u sdat n tesnawit (lycée) n temdint, u llan refden tiḥucay ay deg d-uran "Idles amaziɣ : idles aɣerfan", "Awali, Aseqqamu aɣelnaw aɣerfan, asarag n Mammeri yettwamneɛ ?", "Ḥebset aqmaḍ n yedles". Uran-d daɣen s tefṛensist : "Ad yeɣli weqmaḍ" (répression), "Awali, Aseqqamu aɣelnaw aɣerfan d iqettalen". Ma s tmaziɣt uran-d "Tamaziɣt d tameslayt-nneɣ", "Ad nerreẓ wala ad neknu", "Neɛya deg lbaṭel".
Imeẓla (ssrabes) n weqmaḍ (respression) llan ḥedṛen s waṭas dinna : ibulisen, ijadeṛmiyen d yisexsayen (pompiers), d acu kan, ur d-giren ara iman-nsen. Kullec yeḥbes deg temdint yernu medden llan la d-ttḍillin seg ṭṭwaqi n yexxamen. Medden amzun ddan u fkan-asen lḥeqq i yinelmaden-nni, maca ur d-sbanen ara lebɣi-nsen akk-n ad ttekkin neɣ ad ɛawnen inelmaden. D acu, llant kra n temɣarin nnant-asen d "arrac ijehlen". Deg tmeddit n wass-nni, mlalen yiselmaden idzayriyen n tesdawit n Tizi Wezzu u uran-d aḍris (texte) n yiwet n tsakbabt (pétition), aḍris-nni gan-t d tabṛat yeldin i uneɣlaf (ministre) n usselmed aɛlayan. Deg weḍris-nsen, iselmaden ur qbilen ara imi ay yettwamneɛ usarag (conférence) n umeddakel-nsen deg tesdawit, u sḥeṛsen i wakk-n ad tettuqader lḥeṛma n tesdawit (ur qbilen ara imi ara d-keccmen yibulisen ɣer daxel n tesdawit ...), a m wakk-n ssuttren ad tili tlelli n wawal ladɣa deg way-n yerzan idles d yiles amaziɣ. Tabṛat-nni zemlen-tt (stenyan-tt) ṛebɛin n yiselmaden (ṛebɛa yimuren ɣef xemsa seg yiselmaden idzayriyen yellan qeddcen deg tesdawit n Tizi Wezzu).
Ass n laṛebɛa 12 Meɣres 1980
Agraw amatu (assemblée générale) n yinelmaden n Tizi Wezzu yura-d yiwet n "tebṛat yeldin i Uselway n Tegduda". Tabṛat-nni ssuffɣen-d seg-s luluf n tsukan (copies) u ferqen-tent deg waṭas n yimukan (Ldzayer, Bumerdas, atg.). Tabṛat-a yettwarun s yiles ur nqesseḥ ara aṭas d tin ay deg d-bedren yinelmaden ay-n d-yeqqar werkawal aɣelnaw (charte nationale). Daɣen, inelmaden bedren-d deg tebṛat-nsen akk ay-n yeḍran deg wussan-nni nnan-d dakk-n iles d yedles imaziɣen ttalasen ad ttusnernin, am wakk-n d-ssuttren dakk-n tamaziɣt ad teqqel d iles aɣelnaw wis sin deg tmurt.
Deg Ldzayer tamaneɣt, medden yeslan s way-n ara iḍerrun deg Tizi Wezzu, banen-d amzun ur uminen ara, bitt llan kra kra nnan-d dakk-n ay-a d lekdeb akk yernu ur uminen ara ula s Mouloud Mammeri dakk-n yella. D acu kan, llan kra n medden, qlilit, llan bɣan ad gen tameskant (tamesbanit) deg wezniq !
Ass n lexmis 13 Meɣres 1980
Iselmaden n Usudu n Tussniwin Tudmisin (institut des Sciences économiques) n Ldzayer tamaneɣt) asmi ay ẓran s lexbar, gan tasakbabt (pétition) ay fkan i weɣlif (ministère) akk-n ad d-sseknen dakk-n ur qbilen ara amnaɛ n usarag-nni (conférence) n Mammeri. Aḍris-a zemlen-t (stenyan-t) ṛebɛin n yiselmaden, meḥsub tlata n yimuren ɣef ṛebɛa seg yiselmaden idzayriyen (gar-asen wid iqeddcen deg PAGS [akabar amesdukli (parti communiste)] d wid iqeddcen deg tedbelt (administration)]. Deg webrid, gar Budwaw d Tizi Wezzu, amur ameqran deg yigalisen (tiplakin) akk d tseddariyin (abribus) uran deg-sent s ssbiɣa : "Tugdut", "Aït Ahmed deg tmurt !", "Ḥebset assenger n yedles !", "FLN amaynut d afaci", "Akk d inmeglayen" (opposants). Tira-a uran-tent deg yiḍ n 12 d 13 Meɣres. Medden walan daɣen tira am tigi deg Tizi Wezzu akk d yiberdan yettalin ɣer tuddar deg Tmurt n Leqbayel. Adabu yeɛreḍ ad yeffer akk tira-nni s tɣawla s ssbiɣa tamellalt neɣ taweṛdit, deg wass n lexmis, 13 Meɣres. Ass-nni daɣen ay d-yeffeɣ umagrad (article) amezwaru deg lbeṛṛani ɣef way-n ara iḍerrun deg Tizi Wezzu. Wa d amagrad awezlan ay d-yeffɣen deg weɣmis afṛensis n Libération, yeḥka-d ay-n yeḍran s tidet deg wass n 11 Meɣres. (Mebla ccek, d ay-n ay yejjan akk lejnas ad d-rren lwelha-nsen ɣer tedyanin-a !).
Ass n ljemɛa 14 Meɣres 1980
Medden bdan la ttmeslayen ɣef tira-nni u mxallafen leṛyuy-nsen fell-asen.
Ass n ssebt 15 Meɣres 1980
Terza yiwet n tfagla (délégation) n yinelmaden i tikkelt tamezwarut ɣer tselwit (présidence) u tejja-n dinna tabṛat yeldin i uselway. D A. Benhabyles ay ten-yemmugren, iban-d yewhem maca ur d-yesban ara taɛdawt-ines. Inelmaden sseknen-as-d amek ay tettwaru tmaziɣt (s tfinaɣ) u yenna-d dakk-n yefka tira-nni i Uselway (?). Deg temlilit-ines tis snat akk d yinelmaden ay d-yesban addud-ines (position).
Ass n lḥedd 16 Meɣres 1980
Deg Ldzayer, medden la ttmeslayen dakk-n tella yiwet n tewriqt n FFS ay yettwaferqen ɣef yinelmaden deg wussan-nni (yuɣ lḥal, d tin ay d tawriqt tis tlata ara yefreq ukabar-a deg setta n wayyuren ineggura). Tawriqt-a tessawal-d ɣef tedyanin-nni n Tizi Wezzu u tenna-d dakk-n 2000 n yinelmaden ay yettekkan deg tmeskant-nni (tamesbanit) n 11 Meɣres (yili ay-a ur iṣ̣eḥḥa).
Deg Tmurt n Leqbayel, ass n lḥedd 16, letniyen 17 d wass n ttlata 18 Meɣres, medden gan timeskanin (timesbaniyin) deg Laṛebɛa n Ayt Yiraten, deg Yiɛeẓẓugen akk d Ɛin Lḥemmam. Deg Laṛebɛa n Ayt Yiraten, medden qqimen la tteddun deg yizenqan tlata n wussan, wa sdeffir wa. Aṭas seg wid yettekkan deg tmeskanin-a d ilmeẓyen (inelmaden n tesnawiyin [lycéens], atg.), akk d kra n yigerdan d tlawin (amur ameqran deg-sent d timɣarin). Ḍrant tɣawsiwin yessewhamen. Deg Larebɛa n At Yiraten, medden kecmen ɣer lkaziṛna u ḥettmen iserdasen (iɛsekṛiyen) ad d-ffɣen seg-s s yiceṭṭiḍen n waddal (sport) (imi ay llan la ttgen addal) i wakk-n ad ttekkin yid-sen deg tmeskant ɣef yiles amaziɣ. Ula d amɣiwan (lmir) ḥettmen-t ad d-yeffeɣ, u ad yezwir i ṣ̣ṣ̣ef u ad d-yini "Ad ddren Yimaziɣen".
Deg yal amkan, medden rẓan jjaj d yigalisen (tiplakin) n lbenyanat n ddula u uran fell-asen isekkilen (lḥuṛuf) n tfinaɣ. Deg Yiɛeẓẓugen, yiwen n ubulis yusa-d ad yennaɣ medden imi ay rẓan yiwen n ugalis n FLN, dɣa smaren fell-as acabcaq n ssbiɣa tazewwaɣt. Imsenza (ttejjaṛ) ɣelqen tiḥuna-nsen maca kra nnan-d dakk-n d medden ay ten-iḥettmen ad ɣelqen.
Ass n letniyen 17 Meɣres 1980
Daniel Junqua yellan la iqeddec d anemyaru (correspondant) deg weɣmis n "Le Monde", yedda ɣer Tizi Wezzu u yebda la yesteqsay inelmaden d yiselmaden. Yeɛreḍ ad yesteqsi daɣen kra n yemḍebbren, maca ur yessaweḍ ara (anemhal n tesdawit [recteur] ulac-it, atg.). Deg wass n 19 Meɣres, yeffeɣ-d umagrad (article) amezwaru deg Le Monde u yeḥka-d ɣef lumuṛ akk-n ḍrant (mebla azeyyed wala assenqes).
Deg tesdawit n Tizi Wezzu, inelmaden d yiselmaden la ssawalen ɣef wakk ay-n yeḍran. Llan kra bɣan ad d-sseknen dakk-n ur qbilen ara ad ad d-gren iman-nsen yikabaren (partis) n tenmegla (oppisition) deg temsalt-a u ad ɛerḍen ad sqedcen tidyanin-a deg leṣ̣laḥ-nsen, d acu kan, rran-ten deg rrif yernu jjan ay-n akk-n llan bɣan ad t-gen. Tameddit-nni, Ferhat Mhenni, acennay n terbaɛt Imaziɣen Imula iga abaraz (gala) deg telmessit (foyer) n yinelmaden deg Yiḥesnawen. Ḥedṛen azal n 1000 n yinelmaden, gar-asen anemhal (directeur) n COUS, Merabtene, yellan yeskeṛ yernu llan la smesxiren yes-s yinelmaden. Abaraz-nni yeqqel d timlilit ay yes d-sseknen yinelmaden dakk-n ur qbilen ara aqmaḍ (respression) n ddula. Timlilit-a teqqel mechuṛet imi ay sqerdcen yinelmaden s lejheṛ ɣef kra n temsal tisertiyin (politiques) am tuqqla n Aït Ahmed d Boudiaf. Arezki About yellan iqeddec deg unegmi (laboratoire) n tesdawit, yessawel-d ɣef yiwet n tewriqt ay n FUAA ay d-sɛeddan s ddaw n tewwurt n texxamt-is.
Ass n ttlata 18 Meɣres 1980
Lexbar n timeskanin (timesbaniyin) ay d-yellan deg Laṛebɛa n Ayt Yiraten, Iɛeẓẓugen d Ɛin Lḥemmam yelfa-d d tidet. Medden qqlen la ttwalin lumuṛ s leḥder (ladɣa irgazen imeqranen), imi ugaden "lemmer ad yekker ṭṭrad aɣarim (guerre civile)".
Ass n laṛebɛa 19 Meɣres 1980
Aneɣlaf (lewzir) n usselmed aɛlayan, Bererhi, yemlal i tikkelt tamezwarut akk d Mammeri, u yessutter seg-s ssmaḥ d ameqran s yiles "aẓidan am tamemt", maca ur iban ara ɣef wacu. Tikkelt niḍen, yeɣra-as akk-n ad t-yenṣ̣eḥ ur yettekkay ara deg yisaragen (conférences) ay ssefran ad ten-gen yinelmaden deg uɣaram (cité) n tesdawit n teqcicin deg Ben Aknoun, ɣef yedles aɣelnaw. Nnan-asen daɣen akk-a i Mass Labidi akk d Rachid Boudjedra, imi ay ugaden lemmer ad ttekkin deg yisaragen-nni. Mammeri yessutter ssmaḥ s leḥdaqa deg teqcicin ay t-iɛerḍen. Kra n teqcicin n Tdukli Taɣelnawt n Yelmeẓyen Idzayriyen (UNJA) ɛerḍent ad frunt ugur-a, maca ur ssawḍent ara.
Ass n lexmis 20 Meɣres 1980
Aɣmis n El Moudjahid yessuffeɣ-d yiwet n tebṛat n ucemmet d rregmat yettwaxetmen s yisem n K.B. (mebla ccek d Kamel Belkacem, anemhal n tira [rédacteur en chef] n weɣmis-a). Tabṛat-a tetthem Mammeri (mebla ma tebder-d isem-is) belli d axabit ixeddmen akk d temharsa (colonialisme). Tasɣunt n "Révolution Africaine" tessuffeɣ-d daɣen tigejdit (éditorial), ur yettwafhem ara d acu ay d-yeqsed maca, deg tgara, iwet-d deg wid ay d-yessekren ccwal deg Tizi Wezzu. Ma d aɣmis n Algérie Actualité yenna-d dakk-n tirzi ay iga Chadli ɣer Ccerq Alemmas d tin ay yessefra ad tt-yeg aṭas ay-a, yernu ccwal yekkren deg tmurt n Leqbayel ur yeqqin ara ɣer tirzi-a. Nnig way-a, Chadli yessefra ad yerzu ɣef Tizi Wezzu deg wass n 15 neɣ 16 Meɣres. ɣef way-a ay gan kra n lecɣal n ucebbeḥ n temdint s tɣawla deg wussan-nni.
Deg Dreɛ Lmizan, inelmaden n tesnawiyin (lycées) ɛerḍen ad gen tamsekant (tamesbanit) i tikkelt tamezwarut deg wussan-nni n yimuras (vacances). Ttekkan azal n 200 n yinelmaden deg tmeskant-nni. Deg Tizi Wezzu, inelmaden gan timlilit iweɛṛen ay deg kra ur qbilen ara imi ay d-gren iman-nsen yikabaren n tenmegla (partis d'opposition) am FFS, FUAA d PRS. Kra bedren-d ula d PAGS (akabar amesdukli [parti communiste]) yellan la yesseqdac ma ulac sin wid yellan "la d-ssenkaren" inelmaden). Deg temlilit-a, inelmaden n Tizi Wezzu fran-tt-id ad ddun ɣer Laṛebɛa n Ayt Yiraten, Iɛeẓẓugen d tmura niḍen u ad ɛerḍen ad ten-qennɛen ur d-ttadren ara ɣer Tizi Wezzu akk-n ad msegrawen dinna. Tameskant-nni ay ɣef llan la ssawalen medden aṭas ay-a (ula deg Ldzayer) yewɛeṛ akk-n ad tt-ḥebsen. Iɣallen n laman llan swejden iman-nsen akk-n ad wten.
Ass n ssebt 22 Meɣres 1980
Iselmaden n Tizi Wezzu la ssawalen ɣef tririt ara gen i umagrad-nni (article) n ucemmet d rregmat ay d-yeffɣen deg El Moudjahid. Yuɣ lḥal, amagrad-a iḥuza ula d iselmaden n tesdawit n Tizi Wezzu. Deg Ldzayer, kra n yiselmaden n tesdawit ɛerḍen ad d-gen tasakbabt (pétition) ara fken i El Moudjahid akk-n ad as-yeḍmen i Mammeri lḥeqq n uwajeb deg weɣmis-a. Ciṭṭaḥ kan ay iqeblen ad zemlen (ad stenyin) tasakbabt-a. Ula d wid iqeddcen deg CRAPE (anda ay yella Mammeri iqeddec d anemhal [directeur]), maci aṭas ay tt-izemlen.
Ass n letniyen 24 Meɣres 1980
Iselmaden n tesdawit n Tizi Wezzu ur msefhamen ara ɣef lecɣal ara gen. Tabṛat yeldin ay uran i uneɣlaf (lewzir) werɛad ur tt-uzinen ara. Deg Usudu n Tussniwin Tudmisin (Institut des Sciences Economiques) deg Tizi Wezzu, anemhal Arab yessebded-d taseqqamut taslemdant (commission pédagogique). Iselmaden ssuttren deg tedbelt (administration) ad asen-tefru ugur n ussuffeɣ n tsukan (polycopies) uqbel n 29 Meɣres. Ma ur yefri ara wugur-a, ad gen asunded (grève).
Ass n ttlata 25 Meɣres 1980
Asudu n Tussniwin Tudmisin (Insitut des Sciences Economiques) n Ldzayer yebda-d asunded (grève) n tlata n wussan imi aseqqamu (comité) n usudu-nsen ur testeɛṛef ara yes-s tesdawit.
Aneɣlaf (ministre) n Usselɣu (information), Mehri, yemlal d Mammeri u yessutter seg-s ssmaḥ s leḥdaqa imi ur yezmir ara ad t-yejj ad d-yessuffeɣ tiririt-ines deg weɣmis n El Moudjahed. Mammeri ur yebɣi ara ad ikemmel asseḥṛes-ines ɣef El Moudjahed, dɣa yeɛred ad yessutter ad d-yessuffeɣ tiririt-ines deg Algérie-Actualité. Gar way-a d way-n niḍen, anemhal n Unadi ussnan (rechercher scientifique) n weɣlif (ministère), Mass Benbouzid, akk d kra n medden n ONRS, nnan-d dakk-n ad qeblen lemmer ad d-gen amkan i usselmed n tmaziɣt deg tesdawit u ad d-gen afurk (branche) n unadi deg wenrar-a. Aṭas n tsakbabin (pétitions) n wurfan n medden ara d-yettawḍen ɣer udabu.
26 Meɣres 1980
Gan tameskant (tamesbanit) niḍen deg Tizi Wezzu, ay deg ttekkan azal n 1000 n yinelmaden. Ibulisen ur d-giren ara iman-nsen.
30 Meɣres 1980
Deg Fṛansa, Aït Menguellet yeɣra-d kra n yisefra deg tewwurt n Pantin. Aseqqamu n uḥuddu n yizerfan (droits) idelsanen iger-d tiɣri akk-n ad msegrawen medden deg tsusmi sdat n tmahelt (ambassade) n Ldzayer deg Fṛansa.
6 Yebrir 1980
Inelmaden gan timlilit deg Yiḥesnawen (Tizi Wezzu) u fran-tt-id ad ṭṭfen u ad qqimen deg tzeqqa (salle) n assukken (reprographie) n tesdawit u gren-d tiɣri akk-n ad gen tameskant (tamesbanit) deg wass n 7 Yebrir deg Ldzayer tamaneɣt.
7 Yebrir 1980
Lɛecṛa n tṣ̣ebḥit. Ldzayer tamaneɣt, deg Tsenbert (place) n Umezwaru n Mayyu. 500 n yinelmaden d yiselmaden ay yemsegrawen akk-n ad d-ssuttren dakk-n idles amaziɣ yettalas ad yili. Tiḥucay ay refden yura-d deg-sent "Idles aɣerfan (culture populaire)", "Tilelli n wawal", "tamaziɣt ur telli ara d iles adzayri ?", "tugdut tadelsant (démocratie culturelle)". Wid yettekkan deg tmeskant-a (tamesbanit) bdan la d-cennun imseɣret (nnacid) n yemjuhad "Min jibalina" (Seg yidurar-nneɣ ay d-tuli taɣect n tlelli). Ibulisen bdan la kkaten medden akk-n kan d-tebda tikli. Wten wid yettekkan u qemḍen-ten mebla ṛṛeḥma. Azal n 200 ay ssulin deg yifurguten s tiyta n tdebbuzin. Gar wid yettekkan, llan aṭas ay yettwajerḥen, gar-asen xemsa ɣlin deg lkuma. Yiwen seg wid yettekkan wten-t s tdebbuzin alama ay yemmut. Deg tesdawit n Ldzayer, inelmaden deɣren (bbuṭin) akk-n ad gen asunded (grève). Tasdawit n Tizi Wezzu tga asunded daɣen yernu ṭṭfen-tt yinelmaden, deg-s ara ttɣimin, deg-s ara gganen.
ɣef leḥdac d wezgen n tṣ̣ebḥit, deg tesdawit talemmast n Ldzayer, inelmaden gan timlilit akk-n ad mciwṛen ɣef tikliwin niḍen ara gen sdat n teɣsart talemmast n yibulisen (commissariat central) akk-n ad sbegnen dakk-n ur qbilen ara aqmaḍ (répression).
ɣef tlata n tmeddit, Aseqqamu n uḥuddu n yizerfan idelsanen (Comité de défense des droits culturels) yessegrew-d azal n 1000 n yemdanen deg tsusmi sdat n tmahelt (ambassade) n Ldzayer deg Fṛansa. Wid igan amsegraw-a llan bɣan ad as-fken yiwen n ussumer (motion) i wenmahal (ambassadeur). D acu kan , aneggaru-a yegguma ad ten-yemmager u yenna-d dakk-n wigi ur llin d Idzayriyen. Aseqqamu yura-d yiwet n tebṛat yeldin i uselway (ṛṛayes) u iga-d tasakbabt (pétition) ara sseddun d tebṛat-nni.
Tameddit : Inelmaden n Tizi Wezzu gan timlilit ay deg ay tt-id-fran ad gen asunded amatu (grève générale) mebla tilisa, u ad qqimen ṭṭfen tasdawit.
Ass n 8 Yebrir 1980
Deg Ldzayer tamaneɣt, ugar n 1000 n yinelmaden ay d-yeffɣen ad ttekkin deg tmeskant (tamesbanit) u la ttberriḥen "Ad yeɣli weqmaḍ (répression)", "Ibulisen d iqettalen", "Brum-asen-d i wid yettwaṭṭfen", "Idles aɣerfan (culture populaire) adzayri". Llan daɣen la d-cennun imesɣerten (nnacidat) n tmurt. Ibulisen dehhmen-ten s ljehd ɣer daxel n tesdawit. Tameskant-a teqqim ugar n snat n tsaɛtin. Amur ameqran deg wid yettwaṭṭfen bran-asen-d.
Deg Tmurt n Leqbayel, d luluf n yifellaḥen seg Ɛin Lḥemmam d Laṛebɛa n Ayt Yiraten ay iɛerḍen ad ttekkin deg yiwet n tikli ay gan deg Tizi Wezzu. Igen (armée) yergel-asen iberdan u iḥettem-iten ad qqlen ɣer tuddar-nsen. Amur ameqran deg wid yettwaṭṭfen iḍelli-nni bran-asen-d. Inelmaden n Bumerdas gan asunded (grève). Inelmaden d yiqeddacen n tesdawit talemmast n Ldzayer gan-d assumer (motion) n uɛiwen n yinelmaden n Tizi Wezzu. Nnig way-a, gan-d daɣen anaru (bureau) ara yesseddun lecɣal n tmeskanin (timesbaniyin) deg Ldzayer tamaneɣt.
9 Yebrir 1980
Amussu (mouvement) yebda la yettimɣur deg Tmurt n Leqbayel. Ilmeẓyen n Yiwaḍiyen, Ayt Yanni, Ljemɛa n Ssarij, Delles, Buṛj Mnayel, Sidi Ɛic, atg. gan timeskanin (timesbaniyin) akk-n ad d-ssuttren ad as-yettunefk lḥeqq i yedles amaziɣ ad yili. Ass-nni deg Sidi Ɛic, yettwamneɛ ubaraz (gala) n Ferhat n Imaziɣen Imula. Ibulisen ṭṭfen Ferhat.
Seg 9 ar 15 Yebrir 1980
Deg tuddar n Tmurt n Leqbayel, gan-d iseqquma n uqareɛ d uɛiwen n yinelmaden igan asunded (grève).
10 Yebrir 1980
Akabar n Terni Weslelli Aɣelnaw (FLN) iga tameskant (tamesbanit) mgal n tin ay gan yinelmaden deg Tizi Wezzu.
11 Yebrir 1980
Mouloud Mammeri yuzen tiririt-ines i weɣmis n El Moudjahid ay d-yessuffɣen amagrad-nni (article) n ucemmet "Wid yettafken timsirin" (dduṛus). El Moudjahid yegguma ad d-yessuffeɣ tiririt n Mammeri. D aɣmis n Le Matin ay tt-id-yessuffɣen. Inelmaden gan-as-d tisukan (copies) s Roneo u ferqen-tt ɣef medden ama deg Ldzayer, ama deg Fṛansa.
13 Yebrir 1980
Aneɣlaf (lewzir) n usselmed aɛlayan yemlal d yiwet n terbaɛt n yiselmaden n Tizi Wezzu. Inelmaden n tesnawit (lycée) n Amirouche, deg Tizi Wezzu, bdan-d asunded (grève) u ṭṭfen tasnawit-nni. Iqeddacen n sbiṭar n Tizi Wezzu uznen assumer (motion) n uɛiwen i yinelmaden igan asunded akk d tebṛat yeldin i uselway (ṛṛayes) Chadli ay deg ay as-ssuttren ad yeḥbes weqmaḍ (répression). Yiwet n tewriqt yettwaferqen ɣef medden (u nnan-d dakk-n n FFS) tger-d tiɣri akk-n ad gen medden asunded amatu (grève générale) deg wass n 16 Yebrir. 
15 Yebrir 1980
Aseqqamu n uḥuddu n yizerfan idelsanen deg Ldzayer (Comité de la défense des droits culturels en Algérie) iger-d tiɣri akk-n ad gen tikli deg wass n 26 Yebrir sdat n tmahelt (ambassade) n Ldzayer deg Fṛansa u deg wass n Umezwaru n Mayyu seg wezniq n "Filles du Clavaire" alama d Bastille. Sbiṭar n Tizi Wezzu ṭṭfen-t yiqeddacen.
16 Yebrir 1980
Medden gan asunded (grève) ikemlen deg Tmurt n Leqbayel. Acennay Ferhat Mhenni n terbaɛt n Imaziɣen Imula yettwaker deg Dar El Beida [deg ccerq n Ldzayer tamaneɣt] ɣef tizi n jjuj d wezgen n tmeddit. Aneɣlaf (lewzir) n usselmed aɛlayan iɛeyyen-asen i yinelmaden n Tizi Wezzu akk-n ad qqlen ɣer tɣuri deg wass 19 Yebrir. Tameddit-nni, mlalen yiqeddacen n Sonelec, Sonelgaz, Sonitex, Casoral, sbiṭar n Tizi Wezzu akk d yiselmaden n yinelmaden akk-n ad d-sseknen dakk-n ur qbilen ara aqmaḍ (répression) n ddula u sbedden-d aseqqamu aɣerfan (comité populaire) i usseddu n lecɣal.
18 Yebrir 1980
Iminigen msegrawen sdat n tmahelt (ambassade) n Ldzayer deg Ottawa yernu gan tikli tazamalt (symbolique) sdat n wemni (parlement) akanadi.
20 Yebrir 1980
ɣef lweḥda n tṣ̣ebḥit : tebda-d temhelt (opération) n Mizrana. Iɣallen n weqmaḍ (répression) kecmen ɣer wakk imukan ay ṭṭfen yinelmaden d yiqeddacen (tasdawit, sbiṭar, lluzinat). Inelmaden yellan ṭṭsen bdan-ten s tiyta nitni mazal-iten deg wusu. Wid ara irewwlen bran-d fell-asen iḍan. Inelmaden la d-ttneggizen seg lbaṭimat n uɣaram (cité) n tesdawit mebla ma lsan iceṭṭiḍen-nsen. Iselmaden ttwarefden seg yexxamen-nsen. Akk iqeddacen n sbiṭar ttwaṭṭfen, u uwyen-d deg wemkan-nsen imejjayen (iṭbiben) n lɛeskeṛ. La ittezzi wawal dakk-n mmuten 32 n medden u d timeyyatin ay ijerḥen. Imezdaɣen n Tizi Wezzu gan asunded amatu (grève générale). Medden ur d-jjin ula d yiwen n ugalis (taplakt) yuran s taɛṛabt deg yizenqan. Tamurt n Leqbayel tegzem ɣef ddunit. Yettwamneɛ unekcum ɣer-s ladɣa ɣef yineɣmasen (imesjeṛnanen).
21 Yebrir 1980
21 seg wid yettwaṭṭfen ttucaṛɛen deg Leqṣ̣er [Bgayet] u yeḥkem-d fell-asen wexxam n ccṛeɛ ad kecmen ɣer lḥebs. Medden bdan la regglen iberdan deg temdint akk d teɣsart n tmacint (gare). Iɣallen n weqmaḍ (répression) bdan la tteddun deg yizenqan s yibeckiḍen yesɛan tiferyin yernu sxerben igniren (galeries) imaynuten (ahat gan ay-a akk-n ad smentsen [provoquer] medden ?). Medden sxerben ammas n tinḍi (centre d'artisanat), taɣsart (station) n lkiṛan akk d tedwirt n Kharroubi. Imezdaɣen n tuddar ay d-iqerben ɣer Tizi Wezzu udren-d akk-n u gan tikli deg temdint-a akk-n ad d-sseknen dakk-n ur qbilen ara aqmaḍ (répression) d tmenɣiwt n medden.
22 Yebrir 1980
Asunded amatu (grève générale) yuweḍ ɣer wass-ines wis tlata. Mazal la regglen iberdan deg Tizi Wezzu. Imeskanen (manifestants) la tteddun deg temdint s tḥucay akk-n ad d-ssuttren ad asen-d-brun i wid yettwaṭṭfen u ad ḥebsen aqmaḍ (répression). Imeskanen refden daɣen tiḥucay ay deg d-uran "Imaziɣen". Ibulisen (tamunin tiɣelnawin n tɣellist, CNS) mmɣen ɣef yiselmaden seg sdeffir. Llan-d yimenɣin imeqranen deg wakk imukan n Tizi Wezzu gar yibulisen d yimeskanen. Imesdurar qqlen-d ɣer temdint yernu ula d nitni bdan la regglen iberdan. Sxerben inura (lbiruwat) n APS, SAA, axxam n tinḍi, anaru (lbiru) n ukabar n FLN, asensu (hôtel) n Balwa akk d tzeqqa n ssinima Mondial. Iqeddacen n sbiṭar n Mustapha Bacha, deg Ldzayer tamaneɣt, bdan-d ula d nitni asunded akk-n ad msegman d Tmurt n Leqbayel.
23 Yebrir 1980
Ass wis ṛebɛa n ussunded amatu (grève générale). Ibulisen la ttaṭṭafen medden s waṭas u deg yal amkan. Imeskanen (manifestants) ay d-yusan seg Tegzirt nnuɣen akk d yiɣallen n weqmaḍ (répression) deg unekcum n temdint n Tizi Wezzu. Yella-d daɣen yimenɣi d ameqran deg Dreɛ Ben Xedda.
24 Yebrir 1980
Tebda la d-tteqqel "lehna" cwiṭ, cwiṭ. Tiḥuna n tuccit bdant la leddint tameddit n wass-nni. Llan-d yimenɣiyen d imeqranen gar yimeskanen (manifestants) (deg Yiwaḍiyen, Laṛebɛa n Ayt Yiraten d Ɛin Lḥemmam) d yiɣallen n weqmaḍ. Igniren (galeries) imaynuten hudden seg lketṛa n sselɛa.
25 Yebrir 1980
Iɣallen n weqmaḍ ṭṭfen akk tamdint n Tizi Wezzu. Tilibizyu n Ldzayer tṣ̣ewwer-d imukan yettwasxerben. ɣef lxemsa n tmeddit, anmahal (ambassadeur) n Ldzayer deg Fṛansa yemlal d weɣlif (ministère) n tɣawsiwin n beṛṛa deg Quai d'Orsay. ɣef lxemsa u xemsin n ddqayeq, anebdad (préfet) n yibulisen n Paris yenna-as i Useqqamu n uḥuddu n yizerfan idelsanen deg Ldzayer dakk-n tikli-nni ay ssefran ad tt-gen i uzekka-nni tettwamneɛ.
26 Yebrir 1980
Anebdad (préfet) yemneɛ tikli-nni, d acu kan, ɣas ma yella Aseqqamu n uḥuddu n yizerfan idelsanen deg Ldzayer llan zemren ad t-ttehmen, yessɣer aqerru u iger-d tiɣri deg weɣmis (ajeṛnan) d ṛṛadyu akk-n ad d-asen ttekkin medden deg tikli-nni. 500 n yemdanen ay yettekkan. 400 seg-sen ṭṭfen-ten yibulisen u uwyen-ten ɣer Vincennes anda ay ten-qellben, weṣ̣ṣ̣fen-ten yernu gan-asen tisenta (fiches). Tadukli (Amicale) n Yidzayriyen deg Fṛansa tessegrew-d 200 n yemdanen akk-n ad smentsen (provoquer) wid ara yettekkin deg tikli-nni, usan-d deg lkiṛan ɣer Paris yernu llan ttuxellaṣ̣en s wass. 
29 Yebrir 1980
Aseqqamu n uḥuddu n yizerfan idelsanen deg Ldzayer yessefra ad yeg tikli tasusamt deg wass n 1 Mayyu, d acu kan, anebdad n Paris yemneɛ tikli-nni imi "ay tezmer ad d-teglu s ccwal".
10 Mayyu 1980
Matoub Lounes iga abaraz (gala) deg Olympia (deg Paris). Medden gan ddqiqa n tsusmi akk-n ad msegman d umussu aɣerfan (mouvement populaire) deg Ldzayer.
12 Mayyu 1980
Tasdawit n Ldzayer tga asunded (grève).
16 Mayyu 1980
El Moudjahid yessuffeɣ-d umuɣ (liste) n 24 n yimeḥbas u yenna-d dakk-n wigi ad ɛeddin deg ccṛeɛ n laman n ddula deg Lemdeyya.
18 Mayyu 1980
Deg Tizi Wezzu gan asunded amatu (grève générale), medden akk ttekkan deg-s (ala igniren [galeries] imaynuten n Ldzayer. 
19 Mayyu 1980
Deg Ldzayer gan tameskant (manifestation) mgal n weqmaḍ (répression).
24 Mayyu 1980
Inelmaden gan timlilit deg tesdawit talemmast n Ldzayer, maca mmɣen fell-asen wid ay yessexdam udabu.
25 Mayyu 1980
Aseqqamu n uḥuddu n yizerfan idelsanen deg Ldzayer yessuffeɣ-d "Tabṛat yeldin i Chadli" sdeffir ma yessegrew-d 3522 n tekbabin (signatures).
3 Yunyu 1980
Aseqqamu agraɣlan n uɛiwen n teɣtas n weqmaḍ deg Ldzayer (Comité international de soutien aux victimes de la répression en Algérie) yessuffeɣ-d tasakbabt-ines (pétition). Aseqqamu n uḥuddu n yizerfan idelsanen deg Ldzayer sbedden-t-id s tidet u yessegrew-d 140 n tekbabin (signatures) sɣur yemdanen yettwassnen deg tesdawiyin d tẓuri (art).
21 Yunyu 1980
ɣef jjuj n tmeddit, Aseqqamu n uḥuddu n yizerfan idelsanen deg Ldzayer (CDDCA) akk d Useqqamu agraɣlan mgal aqmaḍ (répression) gan timlilit sdat n Taggazt n Leqdic (Bourse de travail) deg Paris. Gar yiberriḥen (slogans) ay d-nnan medden : "Ḥebsem aqmaḍ", "Brum-asen-d i yimeḥbas akk mebla ccuruṭ", "ilsawen iɣerfanen (populaires) (taɛṛabt n Ldzayer d tmaziɣt d ilsawen iɣelnawen". Akk tuddsiwin (organisations) d yemdanen idzayriyen d yefṛensisen yettwassnen ttwaɛerḍen-d ɣer temlilit-a. Ttekkan deg-s akk wid ay yesteɛṛfen s yimenzayen-a (principes). CDDCA, ASEP, UNEF, LCR, FEN, FO, OCI, FFS. Ma Djamel Allam akk d terbaɛt n Djurdjura gguman ad ttekkin deg temlilit-a. Ferhat d Aït Menguellet llan ttwaṭṭfen deg Ldzayer.
25 Yunyu 1980
Deg Tizi Wezzu, medden gan ass n webdad i lmend n yimeḥbas. ɣef tmanya n tmeddit, Tanegga n Tɣamsa Tadzayrit (APS) tenna-d dakk-n 24-nni n yimeḥbas n Berrouaghia ad asen-fken tilelli takudant (liberté provisoire) i uzekka-nni.
26 Yunyu 1980
Teqleɛ yiwet n terbaɛt, deg-s aṭas n tkeṛwas, seg Tizi Wezzu, akk-n ad d-awyen imeḥbas-nni umi d-bran. Wigi, mi ten-id-ssawḍen ɣer Tizi Wezzu, gan-asen tameɣra.
Umuɣ n 24-nni n yimeḥbas n Berrouaghia :
 
Racid Caker yemmut deg wass n 5 Ɣuct 1980 deg yiwet n twaɣit n webrid ay deg mmuten ula d tameṭṭut-is, memmi-s d yemma-s. Yella d aselmad amalal (assistant) n tdamsa (économie) deg tesdawit n Tizi Wezzu. Yettekka deg umussu (mouvement) n Tefsut n 1980 deg umazday (collectif) "mgal n weqmaḍ" (anti-répression) deg tesdawit.

Tiɣbula: http://membres.lycos.fr/cicbgayet/ch20avril80.html 

Tasuqilt sɣur Omar MOUFFOK

"Tafsut n Yimaziɣen" n 1980 d yiwet seg tedyanin tisertiyin (politiques) timeqranin akk deg Ldzayer timziregt (indépendante).
Uqbel, tamsalt n tmaziɣt tella tenkeṛ-itt ddula yernu imassanen (savants) llan qqnen fell-as allen, neɣ ur ttwalin-tt d tamsalt ur nesɛi azal meɣɣren, d tin yeqqnen s afulkluṛ. D acu kan, asmi ay d-ḍrant tedyanin n 1980, tamsalt-a deg yiwen webrid kan tban-d u yegget fell-as wawal.
Timeskanin (timesbaniyin) akk d yimenɣiyen ay d-yellan gar medden d yiɣallen n ddula deg wakk timiwa n Tmurt n Leqbayel akk d Ldzayer tamaneɣt gar Meɣres n 1980 d Mayyu n 1981 sseknen-d dakk-n wid yessutturen tamaziɣt ur llin d aggagen (intellectuels) imeɛzulen, wanag d ay-n yerzan u bɣan-tt akk wid yessawalen tamaziɣt deg Ldzayer.
"Tafsut n Yimaziɣen" d tin ay d-yemlan dakk-n medden ukin-d u bdan la ttxemmimen ad d-neṭqen, ad d-ssiwlen i yiman-nsen ɣef way-n bɣan deg yiwet n tmurt anda ddula tella tebɣa ad d-tessken dakk-n kullec deg-s yeddukkel. Uqbel, tasertit (politique), tasnakta (idéologie) d yedles llan s ddaw n umunupul n ddula yernu d tamenḍawt (consitution) ay as-iḍemnen ay-a. U deg way-n yerzan iles, ulac kra n tlelli deg tmurt imi seg wasmi ay tuwey Ldzayer azarug-ines (indépendance), akk timenḍawin n tmurt qqarent-d dakk-n d "taɛṛabt ay d iles aɣelnaw unṣ̣ib (national et officiel) n tmurt".
Iḍrisen n llsas (textes fondamentaux) n tmurt d nitni sskanayen-d s lejheṛ dakk-n d ddula kan ay yettalasen ad teṭṭef asselɣu (information) u ad t-tesseddu s yiles ay as-yehwan. Tiɣawsiwin banent ugar mi ara nɣer tizzwariyin (préambules) ay d-uran i tmenḍawin (constitutions), d tid-nni umi qqaren "irkawalen iɣelnawen" (chartes nationales).
D acu kan, seg wasmi ay tɛedda Tefsut n 1980, lejyal n yelmeẓyen bdan la d-sskanayen dakk-n ugin ineḍfaren-nni (dogmes) ay yettwaḥettmen fell-asen.
D ljil s lekmal-is n yelmeẓyen, d imezdaɣen akk n Tmurt n Leqbayel ay d-yekkren u ssuttren "asteɛṛef s yiles amaziɣ" d u ad asen-tettunefk "tlelli n wawal".
D tadyant yesɛan iẓuran lqayit
Assutter n tmaziɣt yesɛa iẓuran ijehden deg wegdud, d ay-n ara idumen yernu ur yezmir ad yettussusem. Amnaɛ n usarag (conférence) n Mouloud Mammeri deg wass n 10 Meɣres 1980 d ifeṭṭiwej ay d-yessaɣen urfan yellan ffren seg zik-nni. Yagi, deg Tmurt n Leqbayel, medden llan wwan u rran urfan-nsen ɣer daxel seg tezwara n yiseggasen n 1970. 
Tasdawit n Tizi Wezzu, yettwaldin deg 1979, tejbed-d aṭas n waggagen, teqqel d amkan anda ay ttemlilin akk wid yeɣran deg Tmurt n Leqbayel. Ay-a yurar dduṛ deg ussenker n tmeskanin-nni (timesbaniyin). Maca ɣas ma yella d tasdawit n Tizi Wezzu ay yeqqimen acḥal n ledwaṛ la tessedday deg tmeskanin-nni, ay-n ay d-yesnekren medden ur yeqqin ara kan ɣer temsal taggagin (intellectuelles). Amur ameqran deg yimezdaɣen n Tmurt n Leqbayel ḥulfan dakk-n terza-ten temsalt n ussutter n tmaziɣt yernu ttekkan deg tedyanin-nni. Yuɣ lḥal, seg wasmi ay tuwey Ldzayer azarug-is (indépendance), ula d yiwen wass ur d-llint tmeskanin (timesbaniyin) timeqranin am tid ay d-yellan deg wussan-nni n tefsut. Ama deg Tizi Wezzu, ama deg Bgayet, d ledwaṛ ay qqimen medden la ttgen timeskanin (timesbaniyin). Ula deg temdinin timecṭuḥin, ffɣen-d medden akk-n ad d-sseknen dakk-n ur qbilen ara tikli n ddula (Ɛin Lḥemmam, Laṛebɛa n Ayt Yiraten, Dreɛ Lmizan, Buɣni, Iɛeẓẓugen, Amiẓur, Sidi Ɛic, Aqbu, atg.), ula deg tuddar.
ɣas ma yella kra n yimanayen (observateurs) ifṛensisen nnan dakk-n ala deg Tizi Wezzu d tama-ines ay d-llant tedyanin, Tamurt n Leqbayel akk tewlawel, s "tmeqrant", s "tmecṭuḥt". Bitt, tikkwal, kra seg yimenɣiyen ay d-yellan deg "tmecṭuḥt" (Bgayet d yeɣzer n Ṣṣ̣umam) ugaren wid ay d-yellan deg Tizi Wezzu. Aqmaḍ (répression) ur yezgil ula d yiwet n tama. Tubiret d Bgayet, ɣas ma llan kra ay yettwalin dakk-n txuṣ̣ṣ̣ timmuzɣa-nsent, uɣent tiytiwin ijehden ugar n tid ay tuɣ Tizi Wezzu. Akk-n yebɣu yili, ɣas ma yella kulci yebda-d seg Tizi Wezzu, ddula ur twit ara medden deg-s akk-n ay ten-twet anda niḍen yernu seg 1980 d asawen, teqqel tettḥadar tamdint-a d tmura ay d-iqerben ɣer-s. 
Tamsalt n tmaziɣt dindin kan tefreq u tennul aṭas n tmiwa n tmurt n Ldzayer. Yernu d ilmeẓyen s umata ay tt-yettnaɣen fell-as, dɣa d ay-n ay aɣ-yejjan ad d-nini dakk-n amussu-a (mouvement) d win ara idumen u ad yesɛu azal meɣɣren deg uzekka n tmurt. Ddula teɛreḍ ad tesseddu awal dakk-n wid ay d-yesnekren tamsalt n tmaziɣt d kra n yemdanen ur nemɛin, ur nesɛi azal yernu "jjmen tallit n Fṛansa", maca ay-a ur yelli d tidet, wanag wid yennuɣen ɣef temsalt n tmaziɣt ggten u meẓẓiyit.
Amur ameqran deg wid irefden tamsalt-a dima llan sɛan s ddaw n 25 n yiseggasen deg leɛmeṛ-nsen. Wid yerɣan fell-as aṭas, amur meɣɣren deg-sen d inelmaden n tesnawit (lycée), yernu ur ttɛeddin ara i ɛecrin n yiseggasen deg leɛmeṛ. Akk-a ay yella lḥal ama deg tmeskanin (timesbaniyin) n 1980, ama deg wakk tid ay tent-id-iḍefren. Akk-a daɣen ay yella lḥal deg tmeskanin-nni ay d-yellan deg Nwembeṛ n 1985 : ixxamen n ccṛeɛ n Tmurt n Leqbayel ḥekmen s lḥebs ɣef wazal n meyya n yelmeẓyen ɣef ljal n "ccwal" ay snekren deg yiberdan, akk-n ma llan d inelmaden n tesnawit (lycée). Ljil-a n yelmeẓyen d Ldzayer ay ten-yesseɣren akk yernu ur ssinen ara Fṛansa ... ɣas ma yella nga-as dakk-n wid ay d-yesnekren timeskanin-a (timesbaniyin) d imdanen yeɣran s tefṛensist yernu ahat jjmen kra n zzman iɛeddan, amek ara d-nessefhem dakk-n ilmeẓyen n Tmurt n Leqbayel ay tessɣer ddula n Ldzayer ad ddun d wid yebɣan ad rren Ldzayer ɣer deffir ?
Yuɣ lḥal, tasertit-nni (politique) n usseɛṛeb ur tessaweḍ ara ad d-teqleɛ "ay-n ay d-yeqqimen" seg temsalt n tmaziɣt seg Tmurt n Leqbayel wanag d assejhed ay tt-tessejhed. Takti (lfekra) n tmaziɣt tuɣ akk timiwa n Tmurt n Leqbayel deg lweqt ay deg ddula tella tugi-tt u la tt-tettḥaṛab seg lqaɛa. D ti ay d tiɣawsiwin ay wuɣur yessefk ad d-rren lwelha-nsen wid yesseddayen lumuṛ n ddula.
Amussu (mouvement) n tmaziɣt ur yelli ara daɣen yezmer ad yettwarnu, imi ay d-yenker deg yiwet n tallit ay t-iɛawnen ɣef way-nni, d tallit ay deg ikabaren (partis) uffiren (gar-asen FFS n Aït Ahmed d kra n trebbaɛ timecṭuḥin n uzelmaḍ) gren-d iman-nsen, d acu kan, medden maci d ikabaren-nni ay ḍefren wanag ay-n ay ten-yessewlawlen yugar ay-a.
Yuɣ lḥal, ikabaren n tenmegla (opposition) deg Ldzayer qqimen d uffiren alama ay d tagara n 1988, yernu ula d yiwen wass ur ssawḍen ad rṣ̣un iman-nsen deg wegdud u ad yaɣ uẓar-nsen deg-s u ad idum, yernu ula d yiwen wass ur gin kra n tigawt (action) ara idumen akk-n ad qablen tasertit (politique) n ddula.
Akk iɣallen isertiyen (politiques) ay temneɛ ddula llan d uffiren, ur zmiren ara ad gen kra ara d-yawin lfayda ibanen, ur llin ara sɛan isenfaren (projects) ibanen, llan ttwaqemḍen (réprimer) dima neɣ sya ɣer da, dɣa ula d yiwet seg trebbaɛ-a ur tessaweḍ ad d-tban, ad tif tiyaḍ neɣ ad temneɛ seg uqareɛ d weqmaḍ (répression) n yibulisen.
Amussu (mouvement) adelsan amaziɣ yefhem seg tazwara dakk-n ur yessefk ara ad d-yeɣli deg snat n tfexxtin : tamezwaurt, ur yessefk ara ad yeqqel d uffir, tis snat, ur yessefk ara ad yeqqim s ddaw tecḍaḍt n yikabaren (partis). Dɣa, wid ay t-id-yesnekren deg yiseggasen n 1980, ssawlen-d s lejheṛ, ẓran-ten medden. Yuɣ lḥal, mi ara nwali ɣer ussirem-nsen, ɣer tmuɣliwin d uxemmem-nsen, ad nẓer dakk-n wid yennuɣen ɣef tmaziɣt glan-d s ubeddel ameqran deg tmurt n Ldzayer, snekren-d tagrawla (révolution) n tidet : medden qqlen zemren ad ssiwlen s lejheṛ, deg webrid, yernu yettwakcef-d weqmaḍ-nni (répression) ay tqemmeḍ ddula n Ldzayer s kra n win ara d-yessiwlen. D ay-a ay yejjan ad d-yekker yiwen n ljil n yimeɣnasen (militants) ur nettagad, d wid iwejden ad nnaɣen akk d weqmaḍ n ddula u ad bedden ɣef wawal-nsen alama d ṭṭerf. Zik, akk-n ad tessens urfan n medden, ddula tella tettaṭṭaf wid ay d-yessenkaren timeskanin (timesbaniyin) neɣ tḥebbes medden yettekkan deg trebbaɛ ur nelli, neɣ deg trebbaɛ, seg wasmi ay tent-id-sbedden llan yagi deg-sent yemdanen iqeddcen d yiɣallen n laman, maca, asmi ay d-yekker ljil-a amaynut n yelmeẓyen, tiɣawsiwin qqlent ur la tteddunt ara am wakk-a. Tiɛeqqayin n tmaziɣt ɣlint u mɣint-d deg yal tama, d ay-n ay d-yesnekren aṭas n medden, mi tensa tmes da, ad d-tekker anda niḍen. Yeqqel yimenɣi iban, yettili-d s lejheṛ, d imenɣi s ljehd n yiɣil ay yekksen tugdi akk d tsusmi seg wulawen n medden. Yekkes lweḥc-nni izedɣen medden zik-nni, deg tallit n Boumediene, asmi ay llan ttxemmimen dakk-n iɣallen n ddula llan deg yal amkan. 
D acu kan, yessefk daɣen ad nẓer dakk-n deg 1980, ddula n Ldzayer tella la tettbeddil : tamettant (lmut) n Boumediene tessewlawel akk ddula d werkad ay tella terked-it zik-nni, yernu adabu (autorité) n Chadli Bendjedid ur yejhid ara akk. D ay-a ay yejjan ddula amzun temmehmeh, ur teẓri ara d acu n tikli ara d-tawi akk d tmeskanin-nni (timesbaniyin) n 1980, ladɣa imi ula d yiwen wass ur d-llint tedyanin timeqranin am tid-nni yernu tella ddula ur tebni ara fell-asent ad d-ilint. Tlata n wayyuren ay teqqim ddula ɛerqent-as, tikkelt ad tesseqdec iɣil (dɣa tiyita ijehden akk d tin n 20 Yebrir, asmi ay mmɣen yibulisen ɣef tesdawit n Tizi Wezzu), tikkelt, tɛerreḍ ad tessens times, am wasmi ay d-bran i 24-nni n warrac "ay d-yesnekren ccwal" sdeffir ma ɛeddan deg ccṛeɛ n laman n ddula). Taggara, ddula tefren ad teqbel tamsalt n tmaziɣt, ad tt-teddem u ad d-telhu id-s akk-n ad tezmer ad tt-teḥkem, yili uqbel tella teffeɣ-as akk afus. D acu kan, deg tallit-nni n ukukru n ddula, wid ay d-yesnekren amussu (mouvement) amaziɣ ssawḍen ad d-sseknen dakk-n tamsalt n tmaziɣt tesɛa iẓuran lqayen deg wegdud : medden gan sin n yisudiden imuta (grèves générales), llant-d aṭas n tmeskanin, llan-d aṭas n yimenɣiyen u qqlen yimenɣiyen-nni weɛṛen u meɣɣrit ugar sdeffir n 20 Yebrir. Seg wasmi ay tuwey Ldzayer azarug-ines (indépendance), d tikkelt tamezwarut ay deg ara d-kkren yimezdaɣen n yiwet n tama s lekmal-is u ssawḍen ad bedden acḥal n ledwaṛ deg wudem n ddula.
S way-a, d imeɣnasen (militants) n yedles, amur ameqran deg-sen meẓẓiyit, yernu deg tallit-nni tella texḍa-ten tsertit (politique) neɣ akk-n kan ay bdan keccmen deg-s, ssawḍen ad gen ay-n ur igi ula d yiwen n ukabar aserti (parti politique) n menwala ar imir-n : bedden s lejheṛ deg wudem n ddula yernu idum webdad-nsen alama ay ḥettmen ddula ad testeɛṛef s temsalt-nsen yernu ad tessenqes seg teqseḥ n weqmaḍ-ines (répression).
1980 : Tadukli n waggagen* d wegdud
"Tafsut n Yimaziɣen" n 1980 tella-d deg yiwet n tallit ay tt-iɛawnen akk-n ad d-tili : imeɣnasen (militants) n tmaziɣt qqimen la qeddcen azal xmesṭac n yiseggasen deg yedles, ɣas s tuffra, imeɣnasen yerɣan aṭas ɣef temsal-a bdan la keccmen tasertit (politique) yernu tebda la tettwabnay cwiṭ, cwiṭ yiwen n uẓeḍḍa (réseau) n "yimeɣnasen imesmaziɣen" (amazighistes). Gar way-a d way-n niḍen, Tizi Wezzu tella la tettnerni s tɣawla, dɣa, sdeffir ma tella d tamdint yeqquren, teqqel d tamdint meɣɣren deg tama-nni. Deg 1979, tettwaldi tesdawit n Tizi Wezzu, dɣa d nettat ay d ssebba ay yejjan Tafsut n 1980 ad d-taɣ. ɣas ma yella timeskanin (timesbaniyin) n 1980 maci d aggagen (intellectuels) d yesdawanen (universitaires) kan i yiman-nsen ay tent-igan, maca tildin n tesdawit deg Tizi Wezzu d ay-n yuraren dduṛ meɣɣren deg tmeskanin-a yernu d nettat ay yejjan amussu (mouvement) ad yimɣur.
Amussu (mouvement) amaziɣ, asmi ay d-yeṭṭerḍeq, yelfa-d d ameqran, xelḍen deg-s akk medden yernu ur iṣ̣eggem ara aṣ̣eggem ay ijehden, dɣa d tasdawit ay yuraren dduṛ deg usseqɛed d usseddu n lecɣal n umussu-nni.
ɣef way-a, maci deg lbaṭel ara tɛerreḍ ddula n Ldzayer ad tessenqes seg ljehd n tesdawit n Tizi Wezzu (imi ur tezmir ara ad tt-tekkes) : akk isenfaren (projets) n wesnerni n tesdawit-a llan ttuwexxaren, sneqsen seg-s inelmaden alama ay d ay-n kan, ttwakksen seg-s yinurar n usselmed s lekmal-nsen yernu iban dakk-n ddula tebɣa ad terr tasdawit-a d tarbaɛt kan n yiɣerbazen (llakulat) n yisuda (insituts) n usselmed aɛlayan, ay deg ur ttilin ara waṭas n yinelmaden u ad ifsusen i weḥkam.
Tafsut n 1980 tessken-d daɣen dakk-n tella-d tdukli gar waggagen imeɣnasen (intellectuels militants) d wegdud deg Tmurt n Leqbayel. Ay-a yesskanay-d ay-n gant trebbaɛ deg lɣerba seg 1965 alama ay d imir-n d ay-n yeddan d way-n yebɣa wegdud, yernu leqdic-nsen yegla-d s lateṛ d ameqran deg tmetti (société) n Tmurt n Leqbayel.
Werjin yewlawel wegdud deg Tmurt n Leqbayel u deg Ldzayer akk akk-n yewlawel asmi ay sdukklen waggagen (intellectuels) iɣallen-nsen akk d wegdud, u d ay-a ay yejjan amussu (mouvement) amaziɣ ad d-iban s lejheṛ u ad yimɣur akk-n ad yaɣ akk Tamurt n Leqbayel akk d Ldzayer tamaneɣt u ad yeqqim akk-n ugar n useggas (seg 10 Meɣres 1980 ar 19 Meɣres 1981).
1980 : d tiyita ay d-yejjan lateṛ 
Deg yiseggasen ay d-iḍefren tafsut n 1980, nezmer ad nger tamawt dakk-n amussu (mouvement) amaziɣ yekka ɣef snat n talliyin yemgerraden (yemxallafen). Talliyin-a mgerradent ama deg tegnit ay deg d-llant, ama deg tsudist-nsent (stratégie).
Tallit n Meɣres 1980 ar Ctembeṛ 1981, nezmer ad as-nsemmi "tallit yeḥman", d tin ay deg yella waṭas n leqdic akk d tmeskanin (timesbaniyin) timeqranin deg webrid (ama deg Tmurt n Leqbayel neɣ deg Ldzayer tamaneɣt), timliliyin, inejmuyaɛ yemgerraden, timsirin (dduṛus) n tmaziɣt (ama deg Ldzayer neɣ deg Tmurt). Yuɣ lḥal, imir-n, wid ay d-yesnekren u sseddan amussu (mouvement) amaziɣ dindin kan ukin dakk-n timsal n tmagit (identité) tamaziɣt d tid wuɣur d-rran medden lwelha-nsen yernu aṭas n medden ay yewlawlen fell-asent. Akukru n ddula akk d beddu n weskasi (débat) ɣef yedles deg tmurt n Ldzayer d ay-n ay yejjan imeɣnasen (militants) ad faṛsen tagnit u ad sdumen lḥeṛs ɣef ddula. Yuɣ lḥal, imeɣnasen ssarmen ad teg ddula kra n tɣawsa ibanen i tmaziɣt, ad teldi tiwwura u lxerṣ̣um ad teqbel ad tettusselmed tmaziɣt u ad yili unadi fell-as deg tesdawiyin n Tizi Wezzu akk d Ldzayer tamaneɣt. D ay-a ay yes d-yewɛed uneɣlaf (lewzir) n usselmed aɛlayan n tallit-nni, A. Bererhi.
D acu kan, dindin kan teqqel ddula ɣer weqmaḍ-ines. Tebda la tferren wid ara teṭṭef u ad ten-tawey ɣer lḥebs (maci d imeɣnasen n menwala) i wakk-n ad tesseɛreq tikli i umussu (mouvement) amaziɣ.
Asmi ay ifuk useqqamu alemmas n FLN askasi-ines (débat) ɣef yedles aɣelnaw ay d-yellan gar Yunyu d Yunyuz n 1981, iga-d timeɣtusin (résolutions) ɣef yedles, dɣa tebda tikli n ddula la d-tettban. Ddula tɛawed yefren ad tkemmel deg timuɣliwin-ines tiquranin imi askasi-a yefra-tt-id dakk-n tamagit (identité) tadzayrit d taɛṛabt-tineslemt. Llan kra n yemdanen seg wid yettekkan deg weskasi-nni, nnan-d dakk-n mazal zemrent ad ilint lemcawṛat ɣef temsalt-a (ɣas ma yella timuɣliwin n yemdanen-a llant beɛdent s waṭas ɣef tid n yimeɣnasen [militants] imaziɣen), d acu kan, d wid yettnaɣen ɣef tesnakta (idéologie) taɛṛabt ay yernan deg weskasi-a. Yagi, aṭas n yiseggasen seg wasmi ay bdan yemsaɛṛaben (arabistes) d yemsaɛṛaben-isenselmen (arabo-islamistes) la keccmen u la ttaṭṭafen akk tisuda (institutions) n tesnakta n ddula, ladɣa deg yedles, deg usselmed u deg ukabar (parti) n FLN.
Imeɣnasen (militants) n tmaziɣt ɛerḍen tikkelt taneggarut "ad ḥeṛsen ddula swadda", dɣa gren-d tiɣri i medden, deg wass n 26 Ctembeṛ, akk-n ad gen asunded amatu (grève générale) u ad ɣanzun (boycotter) aɣerbaz (llakul), d acu kan, tikkelt-nni, medden ur ten-ḍfiren ara akk-n yessefk acku, mebla ccek, ur yeffiɣ ara fell-asen way-nni deg tegnit-nni. Dɣa, iban-asen-d i yimeɣnasen n tmaziɣt dakk-n ulac d acu ara asen-d-tefk ddula, wanag taneggarut-a la tqeddec akk-n ad yeqqim kullec akk-n yella zik, bitt, tebda la tqeddec akk-n ad tessejhed asseɛṛeb. Ay-a iban-d deg tuqqla (rentrée) ɣer tesdawit deg 1981, imi ay teɛzem ddula ad tesseɛṛeb akk ifurkawen (branches) n tussniwin talsanin (sciences humaines) deg tesdawit. Dɣa iban dakk-n ddula tebɣa d nettat kan ara iḥekmen tasnakta (idéologie) sdaxel n tesdawit.
Seg yimir-nni, imeɣnasen (militants) n tmaziɣt ɛawden ṣ̣eggmen iman-nsen akk-n ad d-awin tikli ara idumen, yernu d ay-n kan ara yeffɣen fell-asen. Dɣa bdan la d-ssuffuɣen tisufaɣ (publications), ɣas sɛint ara ttesriḥ, maca ddula ur tgi acemma akk-n ad teḥbes afraq-nsent, yernu tisufaɣ-a llant d ttawil ay yes sseddan yimeɣnasen isalan (lexbarat) ilelliyen akk d weskasi-nsen (débat) ɣef tekta (lfekrat) deg Tmurt n Leqbayel. Daɣen, sbedden-d yimeɣnasen tirebbaɛ n leqdic ɣef yinurar yerzan iles d yedles : dɣa bdant trebbaɛ-a la qeddcent ɣef usseqɛed n yiles amaziɣ (la d-bennun awalen itekniyen [techniques]), u ssawḍen ad d-ssuffɣen iqeddicen yemmuzzgen (spécialisés), werjin ttwagan-d uqbel deg tmaziɣt, am "Tmawalt n Tusnakt" (Léxique de mathématiques). Daɣen, bdan yimeɣnasen la ttgen timsirin (dduṛus) i usselmed n (tira) tmaziɣt s tuffra. S way-a, qqlen yimeɣnasen ur la ttnadin ara ad asen-d-tefk ddula kra, wanag llan la qeddcen yal ass akk-n ad d-bnun amussu (mouvement) ijehden ugar yernu d win ur nezmir ad yens : d idles amaziɣ ay izemren i yiman-is yernu yettuwehha ɣer yimal (avenir). D ay-a ay yejjan imeɣnasen ad d-sbedden tasɣunt (revue) Tafsut, ay yettwagan i lmend n tezrawin d weskasi (études et débats). Tafsut teqqel d ttawil ay deg aggagen (intellectuels) imaziɣen qqlen la d-ttarun ay-n ttxemmimen ɣef temsal n yedles.
Daɣen, yella mazal la d-yettili wembaddel gar waggagen (intellectuels) d wegdud deg Tmurt n Leqbayel; llant aṭas n tegnatin ay deg ttemlilin am yibarazen (galas) d leqdicat ay d-yettilin ladɣa deg tesdawit n Tizi Wezzu. Yuɣ lḥal, deg yiseggasen ay d-iḍefren tafsut n 1980, tkemmel teddert tdukli-nni yellan gar waggagen d yegdud, u ay-a yettban-d s tmeskanin-nni (timesbaniyin) ay d-yellan deg yiseggasen n 1980, u ay deg tikkwal llan-d yimenɣiyen meɣɣren gar yelmeẓyen d yibulisen deg wakk timiwa n Tmurt n Leqbayel. ɣef umedya (lemtel), asmi ay ttwaṭṭfen sebɛa n yimeɣnasen (militants) n tmaziɣt deg Fuṛaṛ n 1985, dindin kan kkren-d akk medden n Tmurt n Leqbayel (llant-d tmeskanin deg Tizi Wezzu, deg Bgayet, deg Yiɛeẓẓugen, ...). Deg umezwaru n Nwembeṛ, ttwaṭṭfen medden deg temsalt-nni n Temɣunt tadzayrit n yizerfan n wemdan (Ligue algérienne des droits de l'homme), yili tamɣunt-a llan la ttekkan deg-s yimeɣnasen n tmaziɣt s waṭas. D ay-n ay yessekren ccwal d ameqran u deg tgara, ixxamen n ccṛeɛ n tmiwa ay deg tekker ḥekmen-d lḥebs i wazal n meyya n medden ɣef ljal n ccwal.
Seg 1980 [ɣer 1990], nezmer ad d-nini dakk-n azal n 300 n medden ay yettucaṛɛen yernu yettwaḥkem fell-asen lḥebs ɣef ljal n yimenɣi ɣef tmaziɣt ama deg Tmurt n Leqbayel, ama deg Ldzayer tamaneɣt (attekki deg tmeskanin [timesbaniyin], afraq n tewriqin, attekki deg leqdicat d lecɣal yeqqnen ɣer ussutter n tmaziɣt). Ma d wid ay yettwaṭṭfen sakk-in bran-asen-d mebla ma ɛeddan deg ccṛeɛ, wid yettwaṭṭfen deg yexxamen n yibulisen, wid yettwaḥebsen tallit ɣezzifen mebla ssebba, wid ay d-ɣerrqen seg yiɣerbazen (llakulat), wid umi kksen ipaspuṛen-nsen u menɛen-ten ad ffɣen seg tmurt, wigi akk ur nezmir ad ten-id-neḥseb : tiɣawsiwin-a llant ḍerrunt-d yal ass, qqlent d tarutint ay nnummen akk yimeɣnasen (militants) n tmaziɣt. Dɣa, ay-a akk yessnakay-aɣ-d amek ay tefka temsalt n tmaziɣt iẓuran deg wegdud deg Tmurt n Leqbayel, medden qqlen sskanayen-d s lejheṛ tamagit-nsen (identité) tamaziɣt deg Tmurt n Leqbayel. ɣas ma tessukk ddula acḥal n yiseggasen n lḥeṛs d weqmaḍ ɣef wegdud, maca ay-a ur yessaweḍ ara ad yeqḍeɛ ay-n izedɣen deg wulawen n medden. Ccwal yekkren deg 1985-1986 deg Tmurt n Leqbayel yella d win iweɛṛen ugar n win n 1980, u yessken-d dakk-n medden ukin-d deg tama-a, yernu amussu (mouvement) amaziɣ yessaweḍ ad d-yessuffeɣ urfan n medden ɣer lejheṛ u qqlen medden, ama deg tmurt n Ldzayer, ama deg umaḍal (ddunit) slan s temsalt-a n tmaziɣt u ttḍafaren-tt.

Lejnas steɛṛfen s ljehd n umussu* amaziɣ


D ay-n ibanen dakk-n amussu (mouvement) amaziɣ ɛawnen-t-id s waṭas yiminigen (iɣriben) imaziɣen. Iminigen-a yekkan acḥal n yiseggasen deg lbeṛṛani yernu sɛan ttejṛiba deg temsal n tsertit, d nitni ay iɛawnen amussu ay yekkren deg tmurt n Leqbayel akk-n ad yemmager u ad yeṣ̣ber i weqmaḍ (répression) n ddula. Amussu amaziɣ yeqqel yesɛa ineṭṭaqen (porte-paroles) deg lɣerba, d wid ay yellan la ttxebbiren lejnas ɣef way-n la iḍerrun deg Tmurt n Leqbayel : seg 1980 d asawen, teqqel tɣamsa (presse) la d-tessawaḍ isalan (lexbarat) n way-n iḍerrun deg Tmurt n Leqbayel ugar n zik. D ay-a ay yejjan ddula ur tesseqdac ara aqmaḍ (répression) ameqran deg Tmurt n Leqbayel u tuwey-d tikli ay deg tḥuder imezdaɣen n tama-a. D ay-a daɣen ay yejjan medden ad qqlen ad ttarun neɣ ad ssawalen mebla akukru, mebla ma sneqsen ay-n ay ugaden ur as-iɛejjeb ara i ddula, u d ay-a ay d-ikecfen aqmaḍ n ddula, u teqqel tneggarut-a ur tezmir ara ad teqmeḍ medden s tsusmi, ur isell yiwen, am zik-nni. Azal n ɛecrin n yiseggasen ay teqqim ddula, yinabaḍen-ines (lḥukumat) yemxallafen, la tqemmeḍ, la tettakel ɣef yizerfan (lḥuquq) d tellyin, u tuweḍ alama ay d asseqdec n uɛetteb d tmenɣiwt ! Akk-n ad tefk lḥeqq i yiman-is u ad teg lecɣal-a akk, ddula tettḥaṛab akk wid ay d-yekkren ɣer-s s yisem n Tegrawla (Révolution) yessuffɣen Fṛansa u s yisem n yimenɣi mgal (contre) n temnukda (imprérialisme). Deg tallit-nni, llan medden yettwakren, ttwaṭṭfen mebla lqanun, ttuɛettben mebla ma yewlawel yiwen u mebla ma faqent trebbaɛ tibeṛṛaniyin yettnaɣen ɣef yizerfan (lḥuquq) n wemdan u ad d-lhunt s temsal-a.

Seg 1980 d asawen, ttuwehhant akk teftilin ɣef Ldzayer, ladɣa ɣef Tmurt n Leqbayel : ay-n yebɣu teg-it ddula akk-n ad teḥbes tikli n yisalan (lexbarat), ur tessaweḍ ara, medden akk ẓran. Seg yimir-n, ddula teqqel teẓra dakk-n ur tezmir ara ad tkemmel aqmaḍ (répression) s tuffra.

Deg lweqt ay deg llant la d-ḍerrunt tedyanin deg tmurt, deg lɣerba, imeɣnasen bdan-d leqdic n wesḥulfu (sensibilisation) d ussaki n medden, alama ay yeqqel umussu (mouvement) amaziɣ la d-ijebbed u la yettqenniɛ Idzayriyen yellan deg lɣerba ugar n Tdukli n Yidzayriyen deg Tuṛuft (Amicale des Algériens en Europe), yellan, deg tidet, d tarbaɛt itebɛen ɣer FLN deg lbeṛṛani.

Daɣen, deg tallit-nni, bdan wid yessawalen tamaziɣt deg lɣerba s timmad-nsen la d-ttarun idlisen ussnanen (scientifiques) ɣef tmaziɣt, dɣa d ay-a ay yekkan ibeṛṛaniyen ad d-rren ugar lwelha-nsen ɣer way-n iḍerrun deg Tmurt n Leqbayel. Asmi ay bdan Yimazɣanen (Maghrébins) la d-lehhun nitni s timmad-nsen s tezrawin (études) ɣef tmaziɣt, tebda la tettebɛad takti-nni (lfekra) dakk-n d timura « listiɛmeṛ » ara ijebbden lexyuḍ. Ay-n d-ttinin neɣ ttarun-t-id yimassanen-a (savants) imazɣanen d ay-n zemren ad t-amnen medden, d nitni ara d-yessawalen ɣef yiman-nsen, maci d wiyaḍ ara d-ineṭṭqen deg umur-nsen. Imi ay d-lhan id-s yimazɣanen (maghrébins) n tmura yemgerraden n Tefriqt n Ugafa, tebda « tmesmaziɣt » (berbérisme) la tetteqqel d amussu (mouvement) n uxemmem iḥuzan akk tama-a, ur yeqqim ara kan deg yiwet n tmurt.
Timmuzɣa* akk d tugdut


ɣas ma yella imussa isnaktanen (mouvement idéologiques) deg tmura n Tmazɣa (Maghreb) mgerraden, maca tella yiwet n tɣawsa ay ten-yesdukklen : Tamazɣa d taɛṛabt yernu s kra n leqdic ara yettwagan ɣef yedles, yessefk ad yeqqim kan deg tlisa-a. Ma d timmuzɣa (amazighité), ya tettwankeṛ maḍi, ya tettwaḥqer alama ay d ay-n kan. Win yessawalen tamaziɣt, imi ay yettwankeṛ am wakk-a, ur yessefk ara ad newhem mi ara t-nwali yettsuɣu-d : « Ala ! Lliɣ yernu mazal bɣiɣ ad iliɣ azekka ! ». D ay-n ibanen ad d-yini ay-a, d lḥeqq-is.

D ay-n ibanen dakk-n ankaṛ akk d tririt-agi deg rrif d ay-n ara iḍurren Amaziɣ s timmad-is, maca ay-a yezmer ad yili daɣen d amihi (danger) i tmetti (société) s lekmal-is, imi, mi ara tessers ddula tilisa am tigi i yedles, ad teqqel tmuɣli n yedles d tamuɣli tuḥṛist, d tin ur nettaẓ ɣer sdat, d tin ur nqebbel wiyaḍ, d tin wesdukkel n bessif n wakk medden s ddaw n yiwet n tecḍaḍt, d tin ay deg ay-n ur tebɣi ara ddula ad t-tekkes, ɣas yella deg yedles, u d tin ay deg ttin ledwaṛ gar ddula d wegdud : deg lweqt ay deg idles d agdud ay t-id-yettgen, ad teqqel d ddula d nettat ara t-id-yettgen i wegdud. Skud ur werɛad ur steɛṛfen ara yimezdaɣen n Tmazɣa (Maghreb) s wakk ay-n yellan deg tgemmi-nsen (patrimoine), werjin ad d-ffɣen seg ḍḍeɛfan d tiggunẓit tadelsant (sous-développement culturel). Ur yezmir ad d-yili wesnulfu wala tudert tadelsant n tidet mi ara tqeddec ddula akk-n ad ttun medden amezruy (ttarix) d yedles-nsen, mi ara d-tḥettem fell-asen (u ɣef yiman-is) lḥeqq d umezruy n tkellax, mi ara tbennu azekka n tmetti (société) ɣef tmucuha werjin nelli deg lweqt ay deg tejja ay-n yellan.

Ḍḍeɛfan ay yeḍɛef yedles deg tmura n Tmazɣa (Maghreb) u ladɣa deg Ldzayer d ay-n ay d-yurew wemnaɛ ay ttwamenɛent waṭas n tɣawsiwin seg seg wasmi ay uwyent tmura-a izurag-nsent (indépendances) : tamaziɣt teqqel deg rrif, maca daɣen, tettuḥaṛeb tefṛensist yellan, ama nebɣa neɣ negguma, d ttawil yuɣen aẓar deg Tmazɣa u d yiwen seg yilsawen igan leqran i yedles d ccfawat-nneɣ. Ay-a yerra idles n tmura n Tmazɣa d igellil, yernu qrib ulac akk tudert taggagt (intellectuelle) deg yimukan ay teṭṭef ddula. Axemmem yeddren, idles yeqqnen ɣer tidet ttafen kan iman-nsen beṛṛa i tsuda (institutions) n ddula, ttilin-d kan deg yimukan idergen i wallen n ddula, ladɣa deg lbeṛṛani. Yagi, maci deg lbaṭel ara naf dakk-n amur ameqran deg way-n d-itteffɣen deg yedles d tudert taggagt (intellectuelle), itteffeɣ-d s tmaziɣt neɣ s tefṛensist. Ay-a ur yebɣi ara ad d-yini dakk-n taɛṛabt ur tezmir ara ad tesseddu idles amuddir, wanag ssebba nettat iles-a, deg tegnit ay deg nella, ata-n gar yifassen n d wid yeṭṭfen tasertit (politique) d tesnakta (idéologie) n ddula.

Akk Imazɣanen (Maghrébins), ama d wid yessawalen s tmaziɣt neɣ d wid yessawalen s taɛṛabt, ala d rrbeḥ kan ara rebḥen lemmer ad ḥesben timmuzɣa d aḥric seg wayla-nsen. Asmi ara mṣ̣alaḥen Yimazɣanen wagar-asen u ad qeblen tikkersit (complexité) d tenḍa (diversité) n tmagit (identité) d yedles-nsen, ass-nni, tezmer ad teqqel Tmazɣa d tamurt n wesnulfu d unnerni. Tukci n wazal i tmaziɣt d ay-n ara yesqeɛden assaɣen (relations) gar uɣerman (citoyen) d ddula ay t-iḥekmen. Amussu (mouvement) n tmaziɣt d win ay d-yeglan yid-s s ussutter n tuggta (pluralisme), n weqbal n wiyaḍ, n tenḍa (diversité) akk d tlelli (liberté), ama d tin n wemdan, ama d tin n terbaɛt. Amussu-a yugi ad ttuḥettmen medden ad ddren s ddaw n yiwet kan n tecḍaḍt, tin ara tḥettem fell-asen ddula u d tin ay izemren ad tɣurr kra akk-n ad sbedden leḥkem amesbaṭli. Tabṛat n umussu-a tban, ladɣa deg Tmurt n Leqbayel : maci d ddula ara d-yesnulfun neɣ ara d-yebnun « idles » i wegdud, yernu ay-nni ur yelli d idles wanag d timucuha tunṣ̣ibin (officielles) ara qebleɣ mebla ma nniɣ-d acemma. S yisem-iw d aɣerman ilelli, ttalaseɣ ad d-iniɣ d acu ay lliɣ, d acu ay bɣiɣ ad qqleɣ u ad bnuɣ ay-a. Tamagit-inu (identité), idles-inu ur llin ara, akk-n ay d-yenna Kateb Yacine, d akaram (dossier) n lekwaɣeḍ ay d-tga ddula, d win ay tettbeddil akk-n ay as-yehwa, ma d nekk ad qebleɣ ay-n s tsusmi. Idles d ay-n ay d-tesnulfuy yal ass tmetti (société) tilellit.

ɣef way-a, amussu (mouvement) amaziɣ ur yelli d win ay yes bɣan Yimaziɣen ad ɣelqen ɣef yiman-nsen, d amussu uḥṛis yerzan kan kra n wegdud, neɣ d taɣelnaẓri (nationalisme) tamaynut am tid-n akk yekkan : wanag, assutter amaziɣ d win ay d-yuwyen taɣawsa tamaynut, d tin ay yugaren iɛeddan i tlisa n tmaziɣt-nni s timmad-is, d assirem i lebni n tmetti (société) ay deg tella tenḍa (diversité), ay deg medden mṣ̣alaḥen wagar-asen yernu maci d amnaɛ, aḥqar d wenkaṛ ara yesseddayen tiɣawsiwin n tmurt. Ad tili tlelli tadelsant (culturelle) d tlelli i yiles amaziɣ, maca daɣen ad tili tlelli i wakk medden, acku wid yessawalen tamaziɣt fehmen dakk-n ur zmiren ara ad ttwaḍemnen yizerfan-nsen (lḥuquq) s tidet u ad dumen deg yiwet tmetti (société) ala ma yella d aɣerman (citoyen) ara yeṭṭfen leḥkem yernu amdan ur itteqqel ara ittedder u itteddu akk-n ay as-yehwa i ddula neɣ i kra n terbaɛt yerran leḥkem d ayla-s.

Yettwakkes-d seg « Imazighen ass-a », n Salem Chaker (tiẓrigin Bouchène, Ldzayer, 1990).

Tasuqilt sɣur Omar MOUFFOK

Sɣur Amnay
http://www.imyura.net

Amezruy n Tefsut n Yimaziɣen yessuqqel-it-id Omar MOUFFOK - Tiddukla Tadelsant Imedyazen, 

http://membres.lycos.fr/cicbgayet/ch20avril80.html

Crif Xeddam Crif Xeddam

Ilul-d Crif Xeddam deg ayyur n Yennayer 2877 (Aseggas imaziɣen) i d-yuzgan d 1927 MTSƐ, deg Taddart N At Bumesɛud (Imsuḥal) , yeǧǧa-yaɣ ass n 12 di Yennayer 2962 (Aseggas imaziɣen) i d-yuzgan d ass n 23 Janvier 2012 MTSƐ. 

Imawlan-is d imrabḍen yernu aɣerbaz ibaɛd ɣef wexxam, ihi yuzen-it baba-s ɣer tmaɛmaṛt (tareḥmanit) n At Bujlil. Lamaɛna ur iɛaṭl ara deg-s imi yeṭṭef abrid ɣer Lezzayer tamaneɣt ad inadi ɣef uxeddim, syin yunag ar Fransa deg 1947 am netta am ilmeẓyen di lweqt-nni.
Di l'Paris yezga ixeddem di lluzin maca yeqqar daɣen azawan, solfej d ccna. Isbed tarbaɛt n ccna deg 1954. Mi d yewwi iman-is, yejmaɛ iṣurdiyen yessufɣed aḍebsi-ines amezwaru (seg ljib-is) deg 1955 "yelli-s n tmurt-iw laɛnaya n temɛict-iw". Din din tekcem taɣect n uccenay-a deg ulawen n leqbayel. Anfaras Pathé Marconi isla yis. Yules-as asufeɣ n uḍebsi amezwaru yerna wiyaḍ am "yelli-s lfamiliya" akk d "inni d ma tḥemelḍ iyi".

Icna-d Crif Xeddam ɣef tmurt d tudert n yal ass n Iqbayliyen, ɣef lɣeṛba d tayri amedya Nadya, ǧeṛǧiṛa, lemri, a leḥbab, ɛacen, zzman, Bgayet telha.
Mi d-yuɣal si Fransa ikcemn ɣer wexxam n ṛadyu anda yexdem nnig 20 iseggasen. Tella ɣures nnuba yettwasnen aṭas, "iɣenayen uzekka" ansi fɣen aṭas icennayen n teqbaylit am Lunis At Mengellat i d-yecnan zdat-s "ma truḍ" deg useggas 1967.
Yerna yessufeɣ tizlatin niḍen am "lukan id tettuɣal temẓi" akk d "tenna-yi yemma" anda itcekkir tilawin. Yura daɣen i Nwaṛa yecna yides tizlatin am "nemfaraq ur nxemmem" akk d "ula d nek yewɛaṛ ad ttuɣ".

Crif Xeddam si ger imezwura i d-iskecmen lɛud (Asɣaṛ) d upyano ar ccna n teqbaylit lamaɛna bnadem m’ara isel i tezlatin-is ittḥulfu s rruḥ n teqbaylit tedder deg-sent.
Tesufeɣ Taseɛdit Yasin adlis s tefransist ma tebɣam ad teɣrem ɣef tmeddurt-is : "Cherif Kheddam ou l’amour de l’art", "Crif Xeddam neɣ tayri n tẓuṛi" ɣer tizrigin La Decouverte/Awal, Paris deg 1995.

Gar tizlatin is timeqqṛanin kteṛ n tiyed, tella yiwet i ugaren tiyed nniḍen, d Bgayet, id yefka tajmilt i Bgayet

Yiwet seg tezlatin-ines :

Aha kker zwi iman-ik 

Aha kker zwi iman-ik 
Am wakken yebbwi-k naddam 
Lxiṛ i d tefka tmurt-ik 
Din i k yetṛaǧu wexxam 
Ṛuḥ a gma lli-d allen-ik 
A ttwaliḍ ansi ɛaddan 

Tenniḍ ad beddleɣ amḍiq 
Win teǧǧiḍ deg wemḍiq-ik 
Wi ɛzizen teǧǧiḍt di ṭṭiq 
Tettuḍ lhedṛa n jeddi-k 
Uki-d ma telliḍ d uḥdiq 
Qbel ad yekfu weɛwin-ik

Ur yenfiɛ wayen i k yexḍan 
Muqel kra ɣer deffir 
Tesɛid widak i d yeǧǧan 
Ur d tefruriḍ deg cekkir 
Mmekt id rriḥa imawlan 
Mebla ma tkerseḍ anyir

Ger tiṭ ɣer wayen d ǧǧan 
Lateṛ nnsen ḥader a t tnekṛeḍ 
Mačči d ayen i yetfakkan 
Ahat kecc ur teɛlimeḍ 
Ur k tsemmiḥen iɣerban 
S twenza-k syen i d teffɣeḍ

Ccix Lḥasnawi Ccix Lḥasnawi

Ccix Lḥasnawi, s yisem-is unṣib Si Muḥ n Aɛmar u Muḥ, ilul ass n 23 Yulyu 1910, di Taɛzibt n Lɛeṛc Iḥesnawen di tama n At Dwala. Yettwassen s yisem Ccix Lḥesnawi imi laṣel ines n Iḥesnawen, di lekwaɣeḍ yers s yisem n Muḥemed Xelwat. Asmi i yesɛa sin iseggasen di laɛmeṛ-is temmut yemma-s, akken kra iseggasen yerna baba-s. Am tizya-s akw di lawan-ni, yekcem ar temɛemmaṛt akken ad iɣer leqwran. Ur yeqqim ara aṭṭas di taddart-is, asmi yesɛa 14 iseggasen iṛuḥ ar Tizi Wezzu, dinna icennu di leqhawi, ur iɛeṭṭel ara di Tizi wezzu ikemmel abrid-is ar Lezzayer tamaneɣt. Dinna di Lezzayer yemlal-d kra inaẓuren imeqranen am Ccix Musṭafa Nadur akw d Ccix Mḥamed Lɛanqa.

Deg useggas n 1935 Ccix Lḥesnawi yessufeɣ-ed tasfift-is tamenzut anda i yecna ɣef lɣerba akw d wuguren n tmurt imiren, tizlitt-nni "Maison Blanche" di tesfift-agi i deg tella. Yeqqim sin iseggasen di Lezzayer dɣa di 1937 iṛuḥ ar Franṣa anda i d-yessufeɣ tisfifin nniḍen. Di Franṣa Ccix Lḥesnawi yettwassen aṭṭas ger yeɣriben i yellan din. Aṭṭas n yeɣriben i t-iḥemlen imi icennu ɣef wayen i ten-iḥuzan, lɣerba m lemḥan. Ccix Lḥesnawi yecna diɣen ɣef tmeṭṭut n tmurt d wuguren i d-tettmaggar di lawan-nni. Xas akken tizlatin n Ccix Lḥasnawi wezzilit maca d tid igerzen aṭṭas, nezmer ad d-nini belli ibeddel-as udem i cna n caɛbi neɣ yewwi-d amaynut i ṣṣenf-agi n cna. Asmi i tebda tegrawla di tmurt, di 1954, yeḥbes cna. Mi i tfuk di 1962 yeqqel ar cna, yerna 6 iseggasen dɣa yegzem-tt di ṛṛay-is belli ad yeḥbes cna i lebda. Ccix Lḥasnawi yexdem 46 n tezlatin, 29 s Teqbaylit, 17 s Dderǧǧa (taɛrabt n Lzzayer).

Deg iseggasen n 70 ibeddel tamurt; abrid-agi iṛuḥ ɣer Tegzirt n La Reunion. Di tegzirt-agi ikemmel tudert-is armi d asmi i yemmut ass n 6 Yulyu 2002. Xas akken Ccix Lḥasnawi yeǧǧa-yaɣ, tizlatin-is mazal-iten ttwasnent di yal tama n tmurt.

Imeslayen agi yecna-ten Ccix Lḥasnawi deg 1935.


Niels Bohr Niels Bohr

Niels Bohr d amussnagamaw (physicien) adanmarki, ittwassen ɣef leqdic-is di tussnagama tanaɛurt (nucléaire) d ubelkim (atome).

Ilul di Copenhague, tamaneɣt n tmurt n Danmark. Baba-s d afiziulug (physiologue). Niels Bohr, ikcem ɣer yesnidi (laboratoire) n Rutherford (iqdec yid-s) di Manchester.

Deg usseggwas 1911, Bohr ikfa almud ines di tesdawit n Copenhague, yeffeɣ-d s Doctorat.

Deg usseggwas 1922, Bohr yuɣ arraz Nobel ɣef tiẓiri ɣef temṣukt (structure) tabelkamit (La théorie de Bohr sur la structure atomique). Tiẓri d-iffɣen gar usseggwas 1913 d usseggwas 1914.
Bohr, iḍfer leqdic I d-yeǧǧa Rutherford (1871-1937), I d-innan abelkim yebna ɣef yiɣes I ɣef tezzin iliktrunen.

Tiẓri n Bohr, d aseɣwen n tiẓri takantikt d tiẓri n Planck (assaɣ gar lqedd n ukantum (quantum) d usnagar n uzenzar) : abelkim ur yesɛi ara azenzar alikrumagniti, anagar ma illa aliktrun ibeddel aswir akanti. Lebbni-ya idegger ar sdat s waṭas tussnagama n ubelkim s wayen akw is d-ewwi d amaynut.

Deg usseggwas n 1916, Bohr iqdec d asalmad amussnagamaw di tesdawit n Copenhague. Deg usseggwas 1920, yuɣal d anemhal n Institut de physique théorique di tesdawit.

Deg ttrad amaḍal wis-sin, Bohr irwel ar Marikan, ikki di leqdic n lbumba tabelkamit, Projet Manhattan deg Los Alamos di New Mexico.

Mi ikfa ttrad, Bohr yuɣal d azamul mgal ttrad abelkami : Abelkim I Talzit ().

Amedeo Avogadro Amedeo Avogadro

Amedeo Avogadro d amussnagamaw, amussakura aṭelyani, I d-yefkan turda ttwassnen s yisem alugen n Avogadro.

Ilul di Turin, di tazwara yeɣra akken ad d-yeffeɣ d abuga?u. Maca netta ittwet (Yettwalleh) ɣef tussnakt d tussagama.

Seg usseggwas n 1820, yuɣ amḍiq d aselmad n tussnagama di tesdawit n Turin. Iqdec ɣef trisiti d tferkiwin n uḥluli, ittwassen ɣef leqdic-is I d-yewwi daɣen ɣef lgaz.

Deg usseggwas 1911, Avogadro ifka-d alugen-a: sin wabelɣen n lgaz, yemsawan s tezɣelt d tuẓẓma), ɣur-sen yiwen wazal n molécules.
Ilmend-is ifkan isem amḍan n Avogadro N = 6,023 . 10, d amḍan n "les molécules" yellan deg tmulett (mole).

Isaac Newton Isaac Newton

Thomas Edison Thomas Edison

Thomas Edison d aseɣnaw (inventeur) amarikani. Ilul di Milan (Ohio) ass n 11 Furar 1847, immut ass n 18 Tuber 1931 di West Orange (New Jersey), yeɣra 03 wayyuren kan deg uɣerbaz. Tuɣ fell-as 12 isseggwasen di ticett-is, assmi illa iznuzu iɣmisen, mi ittxemmim ɣef tmacinin timikanikiyin d trisiti.

Deg usseggwas n 1862, isbedd aɣmis amuqran Trunk Herald, i d-iteffɣen yal amalas (smana). Edison, assmi id-issukkes yiwen uqcic gar ifassen n laxart, tella-d ɣur-es tissas d udem ar medden macci drus.
Ladɣa Edison, deg wakud I deg istufa ittara lemdad-is ar tussna n imiren u ilmed Tiligraf s yiman-is. Aseɣnew-ines amezwaru d télégraphe duplex.

Deg usseggwas n 1876, aseɣnew-ines inza s waṭas, Edison issas-ed idrimen s wid I d-ibna isnidi-ines (laboratoire). Edison, isnulfa-d daɣen microphone. Deg usseggwas 1877, Edison ikfa afunugraf ittaṭṭafen imesli. Sakin, sin issegwassen d assawen, isnulfa-d taftilt (tampult) n trisiti. Deg usseggwas 1882, tekcem tafat ɣer ixxamen di New York I tikkelt tamenzut u flalin izenqa ines.
Deg usseggwas 1887, Edison issemɣwer isnidi-ines u dɣa iqqim di West Orange di New Jersey. Deg usseggwas 1888, isnulfa-d Kinétoscope, tamacint tamezwarut n tugniwin ittembewwilen, dɣa din iẓẓa I tikkelt tamenzut ayen yuɣalen kra issegwassen syin d isura, d tiliẓritt neɣ d ssalima akw ya.
Edison ɣur-es azal n 1000 (tawinast) d aseɣnew neɣ ugar, gar-asen:

- Adɣaɣ (Batterie)
- Tamacint n ucraw (La machine à ronéotyper)

Muḥend Ulḥaǧ Muḥend Ulḥaǧ

Muḥend Ulḥaǧ, isem unṣib Akli Meqqran, ilul deg useggas 1911 deg taddart n Buzgan, tama Iɛeẓẓugen. Yella d amaɣnas deg UDMA n Feṛḥat Ɛebbas, send ad d-yuɣal ar taddart-is, deg iḍrayen nni n 8 deg mayu 1945. Yuɣal ɣer twuri-ines n umesnaz. 

Deg useggas n 1955, yekcem deg tegrawla. Yewwi yid-s arraw-is, deg sin yid-sen. Imi yella d amdan ilan tigzi yufraren, yerna-yas tabɣest, fkan-as asellun n "aṣpira". Aseggas i yezrin kan, imi s-yefka Ɛmiruc tamnaṭ tis kraḍ(III) s usellun n "sulyuṭna".

Yuɣal d "Kumandda" deg useggas n 1957. Yuɣal d amɛiwen n umeqran n temnaṭ tis III. Ticki iba Ɛmiruc, ticki ulac-it, d Muḥend Ulḥaǧ i yettuɣalen deg umḍiq-is. Muḥend Ulḥaǧ ad yeqqim d netta i d ameqran aneggaru n temnaṭ tis III, seg useggas n 1958 ar 1962. Tadyant n « Opération Jumelles » ɣef tuyat-is i d-tres. Ḥuzan-t s teṛsast deg umeẓẓuɣ. Tenɣes tmesliwt-ines s waṭas. Dɣa d adeddic nni d-teǧǧa terṣaṣt-nni i s-yuɣalen meqqer almi yemmut deg useggas 1972.

Ad yeqqim daɣen d win yellan yumen s tmurt n lezzayer. Deg 1963, yuki d akken mgaraden wazalen-is akk d wid n Benbella d terbaɛt-is. Ijebd-ed iman-is seg udabu imi wid t-iṭṭfen, udabu-ya, ugin ad seddun tamurt s tugdut. Tugdut-nni yeṭṭed uqbayli deg izir n tyemmatt. Maca gar tayri n Lezzayer akk d tayri n tugdut, ar zdat yefren lezzayer. Wid yeṭṭfen adabu, nutni, fernen iɛebbaḍ-nsen. Ufan-as abrid s tayri n Tmurt.. Dɣa s ta s wayes i ɣ-rran taberda ar ass-a.

Adolf Hitler Adolf Hitler

Adolf Hitler (ilul di 20 yebrir 1889 deg Braunau am Inn, deg tmurt n Tutrict yemmut deg 30 yebrir 1945 deg Berlin) yella d amdan asertay almani, aselway n Lalman seld "Führer". Yeḥkem s ukabar i t-ixelqen deg 1921, d NSDAP ("Nationalsozialistische Deutsche Arbeiterpartei"), yexleq daɣen Reich wis III u ilmend-is tebda Imenɣi amaḍlan wis II. Sɣur-es id yexleq daɣ isem n tnazit.
Amezruy Amezruy

Amezruy d tazrawt n tidyanin yeḍran, d acu kan, Amezruy mačči d tussna am tiyaḍ axaṭer ur nezmir ara ad nessen akk tiɣawsiwin, daɣnetta, nzemmer a nemmeslay ɣef tamusni n tiẓri n tidyanin.

Amezruy yesseqdac tazrawt n titeggarin (Tateggart: document), asmi ur nesɛi titeggartin, nemmeslay ɣef azarmezruy (préhistoire).
Imenɣi n Yugurten Imenɣi n Yugurten

Yugurten d yiwan ugellid n Numidya di tallit n 113 ar mi d 104 uqbel Sidna Ɛisa. Di lawan-nni, Yugurten yeɛreḍ ad yesdakel imaziɣen akken ad ssufɣen Aṛumi. Xas ur yessaweḍ ara ɣer lebɣi-s, lamaɛna Yugurten yettwassen deg umezruy s imenɣi-ines zdat wudem n Ṛṛum. Imenɣi-yagi i d-yellan jar Yugurten akw d Ṛṛum yekka 6 isegwasen maca ur d-yegli yara s tlelli. Weqbel ad d-nawi awal ɣef imenɣi-yagi ilaq ad nehḍer ɣef ayen i yeḍran di Tmazɣa weqbel ad yuɣal Yugurten d agellid.

Di 146 (w.s.ɛ.) , Qarṭaj, tamdint n Hanibal, yesɣeḍl-itt Ṛṛum s lemɛawna n Massnsen. Tadukli-yaggi ger Ṛṛum akw d Massnsen yeqqim ar mi d ass mi i yemmut. Arraw n Massnsen, Masibsen, Mastanabal akw d Gulusa, qqlen d igelliden ɣef tmurt. Zrin kra n isegwasen yemmut Mastanabal akw d Gulusa, yeqqim-ed ḥaca Masibsa d agellid. Mastanabal imi yemmut yesɛa-d sin igerdan, Yugurten akw d Guda. Masibsa yesker-ed igerdan n gma-s am zun akken d arraw-is, iga-yasen s leqṛaṛ yerna yesɣer-iten. Masibsa igelled 30 isegwasen, yesɛa-d sin igerdan, Aderbal akw d Hemsal. Di lawan-is, Masibsa ikemmel tidukla i d-yebda Massnsen ger Imaziɣen akw d Iṛumyen. Masibsa iteddu di lebɣi n Ṛṛum acku imir nni ulac win izemren ad d-yerfed afus-is zdat n Ṛṛum.

Yugurten yella yeqfez d izumal, yugar akw tizya-s; yesdukel tiḥeṛci akw d leǧhada. Yella d amnay ifazen ayen din, yernu iteddu ɣer ṣyada. Aṭṭas n wid iḥemmlen Yugurten acku yettcabi ɣer Massnsen di tezmart akw d tḥeṛci. Deg tazwara, Masibsa yefraḥ s mmi-s n gma-s, ass mi iḥulfa belli ur yeǧhid ara, ikcem-it weɣbel n warraw-is acku mazal-iten meẓẓiyit yerna Yugurten ma ikemmel akka yezmer ad yuɣal d agellid. Masibsa yebɣa d arraw-is ar a t-id-ixelfen. D accu ar a yexdem akken ad yekkes Yugurten deg webrid n warraw-is ? Ihi yefka-t ɣer imenɣi, yessarem dinn-a ad yemmet Yugurten, ad d-yeqqim wemkan-is i warraw-is. Di 134 (w.s.ɛ.) Yugurten iruḥ ɣer Sbenyul akken ad iɛiwen Ṛṛum deg imenɣi-nsen. Mačči akken yessarem Masibsa i teffeɣ, Yugurten yeqqel-asen d izem i yeɛdawen-is. Iṛumyen setɛerfen fell-as, cekren-t akken ma llan. Ihi Yugurten ibeggen-ed iman-is d argaz. Yerna di Sbunyul yefhem akw amek i teddunt temsal.

Ass mi i yemmut Masibsen deg useggwas n 118 (w.s.ɛ.) arraw-is nnejmaɛen akw d Yugurten akken ad feṛqen tamurt maca ur ssawḍen ara ad msefhamen, ihi fkan ttiɛud ad mlilen tikelt nniḍen. Yugurten si tazwara yenwa d netta ar a yuɣalen d agellid acku yeɣleb arraw n Masibsen di leɛmeṛ, yerna lɛeṣker akw ḥemlen-t. Ihi weqbel ad yemlil wis ssin iberdan akw d warraw n Masibsa, yekker yenɣa Hemsal di yiwet n temdint imi qqaren Tirmida. Ayen i yexdem akka Yugurten yefreq agdud ɣef sin, yiwen wamur yedda d Uderbal wayeḍ yedda d Yugurten. Aneggaru-yaggi yettkel yedda yid-es lɛeṣker yerna yesɛa tamusni d wid i ḥekmen di Ṛṛum; yettak-asen tijɛal akken ur ttɛawanen ara Aderbal. Akken kan yebda imenɣi ger sin watmaten-aggi, Aderbal iwala belli ur yezmir ara ad iqabel lɛeṣker n Yugurten; ihi yerwel ɣer Ṛṛum yedda di leɛnaya-nsen. Aderbal imi yewweḍ ɣer Ṛṛum icetka ɣef Yugurten acku imiren Tamazɣa mazal-itt ddaw uzalgu n Ṛṛum. Ihi tekcem-ed Ṛṛum ger sin watmaten-agi, tefṛeq-asen tamurt. Yugurten niqal yeqbel faṛuq-agi, lamaɛna akken kan ɛeddan 4 isegwasen iɛawed ṛṛay-is, yebɣa tamellalt, tasekkurt! Ihi yekker s imenɣi akken ad yawi ula d amur n Aderbal. Aneggaru-yagi yessawel i Ṛṛum akken a t-menɛen. Abrid-aggi Yugurten ibgges-ed, yugi ad yerr aḍar. Yugurten yezzi-yas-ed s lɛeṣker i temdint n Sirṭa, anda i yella Uderbal. Di temdint-agi n Sirṭa qwan Iṛumyen ixeddmen tǧaṛa. Aderbal yeẓra ur yezmir ara ad iqabel Yugurten, ihi yeffeɣ-ed ɣer-es akken ad isellem iman-is mebla imenɣi. Yugurten yussa-d akken ad yawi uqerru n Aderbal, ihi yenɣa-t din din. Ikemmel yenɣa akw Iṛumyen i yellan di Sirṭa. S yaggi ɣer d asawen, ulac tuɣalin ɣer deffir.Yugurten yesdukel amur-is akw d win n Aderbal, yeqqel d netta i d agellid. Ṛṛum ur yesṭaɛref ara s Yugurten d agellid acku ur syaɛǧib ara wayen yexdem Yugurten, labaɛda imi yenɣa Iṛumyen-nni di Sirṭa. Yugurten ihegga iman-is; imiren win i kecmen deg imenɣi akw d Ṛṛum am win yettnaɣen d win i t-yernan acku di lawan-nni, Ṛṛum ulac win is-izemren.

Asegwas amenzu deg imenɣi-agi ger Yugurten akw d Ṛṛum, Yugurten yettak tijɛal i wid i ḥekmen lɛeṣker n Ṛṛum akken ur ttnaɣen ara yid-es. Yugurten iḥeccem Ṛṛum, acku yuɣ irgazen-is s tejɛal. Di 109 (w.s.ɛ.) Ṛṛum terna tceyyeɛ lɛeṣker nniḍen ɣer Tmazɣa, abrid-agi ssawḍen ad ṭfen Bgayet maca ur kcimen ɣer temnaḍin nniḍen. Yugurten mazal-it ibed ɣef ifadden-is, yessen tamurt am ufus-is; s tḥeṛci yeɣleb aɛdaw-is. Di tegrest n 108 (w.s.ɛ.) imezdaɣ n Bgayet ṭṭfen-ed yiwen wazen n Yugurten anda isen-d-yenna: “ Nɣet-tten, nɣet-tten akken ma llan”. Ihi imezdaɣen n Bgayet uɣen awal n Yugurten kkren nɣan akw Iṛumyen i yellan di Bgayet. Yugurten yebɣa ad d-yesker amnafaq di Tmazɣa zdat n Ṛṛum. Aṭas imezdaɣ n Tmazɣa i yeddan yid-es, ama s tin n lxir neɣ s tin n tmara. Lɛeṣker n Ṛṛum yerra urfan-is ɣef imezdaɣ, anda yewweḍ ad yexdem axeṣṣar deg-sen. Di temdint n Tala, lɛeṣker-agi n Ṛṛum yezzi-yas-ed 40 wussan, imezdaɣ n temdint-aggi akken walan ulac tarewla, ṭfen-d akw cci-nsen (dheb akw d lfeṭṭa) gren-t ɣer yiwen wexxam, kecmen ɣer wexxam-nni, fkan-as times akken nitni d axel-is, qeblen a ten-tečč tmes ula ad uɣalen d aklan.

Ass mi yewweḍ lɛeṣker n Ṛṛum ɣer tama n wadda n Tmazɣa, Yugurten yesdukel-ed ɣur-es aḍeggal-is Bukus, agellid n Muriṭanya. Di 108 (w.s.ɛ.), Yugurten yesla belli d yiwen wergaz imi qqaren Marius i yeqwlen ɣef uqerru n lɛeṣker n Ṛṛum i yellan di Tmazɣa. Xas akken yeqwa lɛeṣker di Tmazɣa, Marius yeḍleb si Ṛṛum akken as-d-rnun lɛeṣker. Marius ikemmel ayen i yebdan yid-ak iɛeddan, s kra n win i yeddan d Yugurten yenɣa-t ama d argaz neɣ d tameṭṭut, yerẓa uzegzaw s uquṛan. Ass mi ifukk unebdu n 107 (w.s.ɛ.) Marius yessaweḍ ad yeṭṭef yiwet n temdint imi qqaren Gafṣa; yecɛel deg-s times; yenɣa akw irgazen, ma d lxalat akw d igerdan yeznez-iten d aklan. Tasa n Marius teqqur, smaḥ ɣur-es ur yelli.

Yugurten yeḍleb si Bukus akken ad iheggi iman-is ɣer imenɣi acku yebɣa ad iqabel Marius udem ɣer wudem. Di tegrest n 106, imenɣi yebda ger Yugurten akw d Marius; di tazwara yugar-it Yugurten xas akken yeqwa lɛeṣker n Marius. Akken 6 wussan qlen s imenɣi tikelt nniḍen maca abrid-agi yugar-it Marius. Yugurten xas akken yečča tiyita lamaɛna ur yegzim ara assirem, yeɛzem ad ikemmel imenɣi. Si tama nniḍen, Bukus yeffeɣ-it ussirem, yebɣa ad iḥbes imenɣi; yebɣa ad yemcawaṛ d Ṛṛum. Iṛumyen d anect-agi kan i ttṛajun, si tazwara bɣan ad mcawaṛen d yemdukal n Yugurten akken a t-id-ṭṭfen d amuddur. Bukus yenna-yas i Yugurten belli yettemcawaṛ akw d Ṛṛum akken ad ḥebsen imenɣi. Yugurten yeqbel aḥbas imenɣi maca yefka-yasen ccuṛuṭ-ines. Ṛṛum akw d Bukus uddin-as-tt, ṭfen-t. Deg usegwas n 105 (w.s.ɛ.), Yugurten yettwaṭṭef ger ifassen n Marius s txudɛa. Ṛṛum tefka-yas i Bukus amur n Yugurten, yeqqel d netta i d agellid.

Marius yeqqel ɣer Ṛṛum yewwi yid-es Yugurten d ameḥbus. Imi yewweḍ ɣer temdint n Ṛṛum, sersen-as lqec n ugellid i Yugurten akken a t-seknen akw i lɣaci. Imezdaɣ n Ṛṛum akken ma llan wehmen imi i walan Yugurten d ameḥbus. Yugurten yeqqim di lḥebbs 6 wussan yemmut si fad akw d laẓ.

I-d-irran adris a deg usmel d Hakim Abdat.

Sɣur Salluste

Snat n tghawsisin i-d-iyi ssawd’en ad arugh ghef imenghi yed’ran ger wegdudi ar’umi akk d Yugurten, agellid n Imazighen.

Tamezwarut : imenghi agi yusa-d is’aab, degs rrbeÌ degs axess’ar’. Tis snat : d tikelt tamezwarut i d-yerfed yiwen afus-is ad yerr i wjujru n win yettekkan yezmer.

Qbel ad bdugh ameslay ad gregh tamawt gher wayen yed’ran weqbel imenghi agi ger Rr’um d Yugurten. Deg menghi afniqi wis sin (deuxième geurre punique) ger Rr’um d Hanibal, Ir’umyen ughen tighrit qerr’ih’et. Agellid Imazighen, Masensen, yella yedda d Rr’um, yennugh akken ilaq, ibeggen-ed iman-is maçi d yiwen ubrid.

Asmi teghli Kart’aj, yekker Rr’um yefka-yas i Masensen kra n temdint d kra n tmurt i d-ih’ella s ufus-is. Dgha Masensen iqqim d ah’bib ameqran n Rr’um. Maca asmi yemmut teghli tmurt-is.

Syen ar zdat d mmis n Massensen, Masibsen (Mécipsa), i d-yegwran ala netta i d agellid segmi mmuten watmaten-is Mastanabal akw d Gulusa.

Masibsen isâa-d sin warrac, Aderbal akw d Hemsal ; yerna issker-ed Yugurten, mmis n gma-s Mastanabal. Asmi yewwed’ d ilemz’i, Yugurten yesdukkel ldjehd, zzin d lefhama yufraren.

Ur yerri ara iman-is gher zzhu d ighimi. Yed’fer’ amedya n wegdud-is : yella d amnay izaden, yettemzazzal netta d tezyiwin-is. Xas akken yif-iten, h’emmlen-t akw. Rnu yetts’eggid atas : ad yewwet izem d amezwaru, maca d netta i d aneggaru ara izuxxen.

Deg tazwara, Masibsen yefr’eh’ s mmi-s n gma-s. Ighil ad yecbeh’ yess.Yughal mi ywala netta wesser, arraw-is mezz’iyit, ikecm-it weghbel, imi Yugurten la ittalli wazal-is. Tughal temsalt agi n Yugurten tezdegh aqerruy-is. Ad yeg aghbel tamara : tamezwarut imdanen h’emlen temgher, ulac ara djjen i wakken ad awd’en gher-s ; tis snat agerruj n Masibsen maçi d yiwen ara ised’maa. Taneggarut yugad ma yengha Yugurten ad as-d-tas merrighet imi agdud amazigh ih’emmel Yugurten at’as.

Asmi i s d-iban lh’al ur yezmir ara ad yekkes Yugurten ama s tin n yighil ama s tin ntih’erci, yegwra-yas-d kan a t-yefk s imenghi. Ahat dinna Yugurten ad yemmet ; sakin ad frunt tlufa n Masibsen.

Dgha tettunefk-as tegnit deg menghi n Numance di tmurt n S’benyul anda yettnagh Rr’um. Masibsen iceggeâ imnayen d iterrsaen ad âiwnen Rr’um, yesbedd-ed Yugurten d aqerru ghef Imazighen I teddun gher tmurt n S’benyul.

Yessarem deg wul-is ur d yettughal ara Yugurten. Maca, maçi akken i tt-yundi i t tett’ef. Yugurten yefhem lâeqleyya n P. Scipion (Général romain) i yellan d aqerru ghef lâesker’ n Rr’um, yerna yefhem tili n yeâdawen. Yughal d netta i d adebbuz n Numance ; h’emmlen-t ula d lâesker’ n Rr’um imi yessdukkel tirrugza akw d trusi n leâqel.

Ad’ris agi ittwakkes-d di :
Bulletin d’études Berbères, n° 12, 1977, Université Paris VIII, 

Yugurten

Muḥemmed Benḥanafi (At Ṭaher) Muḥemmed Benḥanafi (At Ṭaher)

Muḥamed Benḥanafi neɣ Muḥamed At Ṭaher, d anaẓur muqren deg umezruy n yedles aqbayli. Ilul deg 1927 di taddart Sidi Atmane di tama n Larbɛa n At Wasif.

Illa iznuzu lkettan di temnaṭ n Tihert. Di tegrawla n uwenbir 1954, illa d lkumisar di tama tis snat di Tihert. Asmi tebbwi tmurt azarug, ikcem-ed Muḥamed Benḥanafi ar tɣiwant n Lezzayer netta d twacult-is, u yebda ixedem di radyu tis snat. Ibda s nuba isefra umi isema "leqlam ajedid", imiren ixdem nuba i warrac umi isema "tibḥirin d ijejigen u-d-waman isemaden ig sefraḥen arrac imecṭuḥen". Aṭas n warrac i ɛdan ar ifassen-is, i yuɣalen d inazuren n tezlit taqbaylit am Ḥabib Mulud d Nwara. Illa daɣen ixdem di tedwilt n "icenayen uzekka" anda ɛedan inazuren am : Malika Dumran, Lwennas Meɛṭub, Ǧamal Fraḥi,Saɛid At Judi, Dalil Umar, Malḥa, Anisa, Cabḥa. S 1963 asmi ibda ar radyu, iḥbes kan si 1993 ar 2001, lamaɛna yuɣal-ed s yiwet n tedwilt, isem-is "ɣaf yir lkanun". 

Yura aṭas isefra i inazuren meqqren am Ǧamal Cir, Yidir, Meǧahed Ḥamid, Arezqi Buzid, Atmani, Ṭawes, Qasi Abǧawi, Yasin Babasi, Malḥa, Cabḥa, Wrida, Fella, Lǧida Sɣira, Zahya, Mulud Ḥabib, Crif Xeddam, Muḥamed Bensliman, tarbaɛt n Faḍma n Sumer.

Yemmut ass n 4 Meɣres 2012
Abranis Abranis

Abranis d tarbaɛt n 'rock' aqbayli i d-ilulen di 1967 i yuɣalen mucaɛen di talit n iseggasen n 70/80, ama di tmazɣa, ama di Franṣa, ama deg umaḍal s umata. D sin n yergazen i yellan s deffir n tlalit n Abranis: Karim ar tgiṭart, s yisem-is unṣib SID Muḥend Tahar, d Camy Lbaz, win yellan ar tuddsa, s yisem-is unṣib Cemini Abdelqader. Deg 1973, rnan-d ɣur-sen Arezqi Barrudi ar la "batterie", d Hacmi Bellali ar "la basse". Ger tezlatin-nsen i yeswasnen : Linda, M'liyi Kan, Tizizwa, Abehri. Tarbaɛt n Abranis tuɣal tebḍa deg 1995.

Abranis d timidrant(concept),maci d agraw ameslugen(standard) i isebken ɣef kra n yemdanen. D timidrant timezgi,(constante) yettnernin,i d-yufranen mačči kan deg ugafa n tefriqt maca deg tmura umaḍal akk –it. Adlis n ureɣ d inigi ɣef ayen i d-uran fell-as di site officiel ama si lmerruk neɣ lkanada, si Lurup, si Californie neɣ si Japon. 

Abranis d timidrant, d azawan, d tawila(style), d tarbaєt, ini-d madi d tamrist(entreprise) yessedduy win i tt-id yesbedden s wudem unṣib deg useggas 1976 . D acennay,d ameskar,d amedyaz di terbaєt d win iwimi qqaren KARIM ABRANIS isem-is Sid Mohand Tahar. Ad tafem tameddurt-is d tebdert iɣeyyaden-is(musiciens) id yettekin di tmacahutt n ibranisen di site officiel n taggayt www.abranis.com.












 Mulud Mɛemmri Mulud Mɛemmri

Mulud Mɛemmri, neɣ Mulud At Mɛemmer, d amaru, d amdan yefkan azal ameqqran i yedles d tutlayt Tamaziɣt, d netta d amezwaru iy yeslemden Tamaziɣt di tseddawit n Dzayer.

Dda Lmulud ilul ass 28 duǧember 1917 di Tewrirt Mimun deg Ayt Yanni di Tizi Uzzu. Yemmut ass 25 n furar 1989 di Ɛin n Defla deg webrid n tuɣalin-is si Merruk.

Mulud At Mɛammer yelmed, imi yella d ameẓyan, deg uɣerbaz n taddart-is. Deg 1928 yemsafer-d ɣer Lmerruk ɣef texxamt n unat-is deg Rbaṭ. Rebɛa n yiseggasen mbeɛd yuɣal-d ɣer Lezzayer ad ikemmel almad-ines deg uɣerbaz iwumi qqaren “Bugeaud” di temdint n Lezzayer; kra n yiseggasen mbeɛd, imi ikemmel-d almad-is, yeǧǧa-d aneggaru-agi ɣef yewwin aɣerbaz nniḍen iwumi qqaren "“Louis-le-Grand”" di temdint n Paris i wakken ad yuɣal d aselmad.

Deg 1939 ikcem-d ɣef tzemmalt, asmi Ttrad n Ddunit II tebda-d, lameɛna yettwaserreḥ-d deg Tuber 1940: Lmulud Mɛemmri ikcem-d ɣef uɣiwen n tisekwla n uɣerbaz n temdint Lezzayer. 

Deg 1942, mbeɛd agwad n Lmarikan ɣef Tafriqt n ugafa, Mɛemmri yettnuda ɣef tzemmalt i tikkelt tis snat; yezra igran n yimenɣi n Ṭṭelyan, Fransa, akked Lalman.

Di taggara n ttrad, 1945, yessewjed-d, deg Paris, ɣef tmenyugart n yiselmaden; mbeɛd ayagi yuɣal-d ɣer Lezzayer deg Ctember 1947. Yesselmad deg Lemdiya akked Ben-ɛaknun yerna yura-d adlis-is amezwaru, "Tawrirt yettwattun" ("La Colline oubliée") deg 1952.Lameɛna s ddaw n tiggermemt n temɛict deg Lezzayer yeǧǧa-d tamdint n Lezzayer deg 1957.

Seg 1957 armi 1962, Mulud At Mɛammer iɛac deg Lmerruk.

Deg 1962, armi terbeḥ azarug-ines, Mulud At Mɛammer ikcem-d ɣer Lezzayer. Seg 1965 armi 1972, yesselmed Tamaziɣt deg tesdawit n temdint n Lezzayer s ddaw n uferkaw n umezruy n yigduden; ayagi mbeɛd tagdelt n yislemaden n tmaziɣt deg 1962 ɣef ddemma n unabad n Lezzayer. 

Mulud At Mɛammer yesselmed tamziɣt s ddaw tamagazt i iḥersen n tmsulta n sser n unabad n Lezzayer.

Deg 1969 Mɛemmri yesdukkel iḍrisen n umedyaz aqbayli Si Muḥend. 1969 armi 1980 yella d anemhal n yiferkawen n idelsen n yemdanen, amezruy atrar, akked amezruy n yigduden.

Deg 1980, mbeɛd tagdelt n usarag-is deg Tizi Uzzu ɣef tamedyazt taqdimt n wegdud aqbayli, bdan ccwal n "Tafsut Tamaziɣt".

1982, ixleq-d deg Paris "Tuddsa n Yislemaden & Tagmi n Tamaziɣt" ("Centre d Etudes de Recherches Amazighes", CERAM), akked tasɣunt "Awal". Deg 1988 Mulud Mɛemmri yettwaqbel am ṭṭbib s tamanegt deg tesdawit n "la Sorbonne".

Mulud At Mɛammer yemmut deg wass n 26 di Furar 1989, lameɛna aḥric ameqran n medden sɛan ccek belli anabad Aɛrab n Lezzayer i t-yenɣan deg tmeddit-nni; ayagi merra d ayen i izemren ad d-ssefhem s tidet, akken ilaq, amxix-agi.

Mulud At Mɛammer yeǧǧa later d tikta meqren akter n uḥric ameqran n yimalwayen ayen llan deg umezruy n wegdud aqbayli; akter n Masensen, akter n Yugurten, akter n Lkahina, Mɛemmri yebda-d abrid i yettawin ɣer umneɛ n rruḥ n wegdud aqbayli, agdud-nneɣ.

Tabṛatt i Muḥend Azwaw ff tmusni









Glossaire:

Asarag = conference

idlesen n yemdanen = Anthropologie

amezruy n igduden = Ethnologie 

amezruy atrar = Histoire moderne

Tizi Wezzu Tizi Wezzu

Tizi Wezzu d tamdint deg usammer acerqi n Tamurt n leqbayel. Tikwal sawalen-as medden Tamnaṭṭ n Tizi Wezzu am wakken ad xedmen tamezla ɣef tamaneɣt-is Tamdint n Tizi Wezzu.

Tizi Wezzu d awal id yussan deg tejeǧǧigt azezzu, anda ass agi llant kra n tuddar is yessawalen Tizi Uzezzu, d'acu tugett n imezdaɣ tmurt n leqbayel ssawalen as Tizi Wezzu. Ass-a deg lkaɣedḍ nettarutt Tizi Wezzu s teqbaylit , Tizi ouzou s tefransist.

Tizi Wezzu tezga azal n 70 km ɣef rrif n yilel agrakal (lebher) akk-d wazal n 60 km seg Bgayet; ɣef tlisa-s ad nef seg usammer Tubiret (80 km), ɣef wegmuɣ Bgayet, Bumerdas ɣef utaram. 

S Tajumma n azal n 2.958 km2 tawilayet n Tizi Wezzu tella yiwet seg timnaḍin i meqren deg tmurt n leqbayel. Aḥric ameqran n waman ttassen seg idurar n Ǧerǧer uqbel n ucercer-nsen ɣef wasif n Sbaɛu; llan deg-s watas n tifrawin am uggug n Teqṣebt (160 imelyaren n m3). 

Tizi Wezzu tesɛa azal n 1.222.334 n imezdaɣ (leḥṣab n 2005) s tajumma n 2958 km²; ɣef wagi tella yiwet n temnatt yesɛan azal meqqren deg Tefriqt ugafa. 

Tamdint n Tezi Wezzu d tamaneɣt n temnatt i tella; 120 000 n imezdaɣ i ɣur-es (tesɛa). 

Timdinin timeqranin n twilayt n Tizi Wezzu: 

Llant 67 (seddist sa) n tiɣiwanin deg twilayt n Tizi Wezzu

Ad naf aṭas n yegmamen di Tizi Wezzu, maca llan kra deg-sen i yettwasnen s aṭas.

Seg taglest Tizi Wezzu tella daymen tettwazdeɣ s imaziɣen am isbeggen yisemis, imi deg tutlayt n leqbayel Tizi Wezzu d asemlili i d tella, deg yiwen ufus tizi, deg wayeḍ azzu; ini n uwraɣ (ddheb)akk-d ccbaḥa i dehcen n tizi, yiwet n tama ɣef tayeḍ, tazmert agi i ixelqen ayen icebḥen Tizi Wezzu. 

Ulac ayen i d-iqqimen seg umezruy atrar n Tizi Wezzu, anagar kra n lebni (usali) deg ukud n Irumaniyen. Deg ukud atrar ad nef yiwen wemkan i yesɛan kra n texxamin seg lweqt n Iturkiyen; amkan agi yefka-d talalit i wmarci n Samass (sebt) akk-d yiwet temdint (teɣremt) tamectuht, tella ar tura yiwet n temdint deg At Yiraten (azal n 25 km seg Tizi) i ttwabnan deg 1850 deg ukud n Taslekt Tafransist; tamdint agi tuɣal-ed teɣremt n Tizi Wezzu n tura. 

Tadamsa n Tizi Wezzu tettwaḥkem s tlata n igzumen ixelqen idrimen merra n tamnaṭṭ: 

Idurar n Ǧerǧer akked leǧwahi-nsen llan d aɣbalu n tmerrit ameqran deg tamnaṭṭ n Tizi Wezzu imi yal aseggas ilulufen n lɣaci temsafren ɣur-es iwakken ad sɛeddin lweqt n ustaɛfu-nsen; Taddart n Tala n Yilef d imukan i iɛejben aṭas n lɣaci deg lweqt n Skii. 

Imukan n taɣedweft: 
Ixerban n Rruman: Tigzirt (Iomnium), Taqṣebt (Rusupisir), Aẓeffun (Rosazu). Rrif n lebḥer (taftist) d ayen i ijebbden daɣen aṭas n medden di tamurt merra.

Tella yiwet temguri tamectuḥt deg Tizi Wezzu lameɛna ur tesɛi ara tazmart meqqren ad teqneɛ aḥwaǧ n lɣaci ines.

Wigi d timetti meqqren deg Tizi Wezzu: 

Tafellaḥt (ager) mazal tella d agzum ameqran deg tudert n imezdaɣ n Tizi Wezzu am afares n zzit n uzemmur, tabexsist, tizurin atg.

Tizi Wezzu d amkan anda tella yiwet tesdawit i meqqren deg tmurt, tasdawit n Lmulud at Maɛemer; 28,305 n inelmaden. 

Aḥric ameqran n imezdaɣ n Tizi Wezzu ttmeslayen s Tamaziɣt (tutlayt n wegdud) akk-d tafransist (tutlayt tis snat). 

Ddabex uḍar d addal amezwaru deg tmurt n imaziɣen akken daɣen i yella deg Tizi Wezzu imi Aneɣlam n ddabex n Tizi Wezzu, Jeunesse Sportive de Kabylie neɣ JSK, d yiwen n wesrir yettwasnen deg Tefriqt merra.

The Wind That Shakes the Barley (asaru) The Wind That Shakes the Barley (asaru)

The Wind That Shakes the Barley ("Aḍu-nni ihuzzen tumẓin") d asaru wis 26 n Ubritani Ken Loach. Asaru-yagi issali deg wazal umahil-is, issali-t s igenni netta s timad-is. "The wind that shakes the barley" yewwi arraz n wuraɣ di tfaska n isura n Cannes 2006. Aṭas ahat iwehmen, ibaten s warraz agi amenzu maca yuklal-it usaru yagi xas akken issew tagwnitt s takriḍ, s imerẓi d idammen.

Tadyant teḍra di 1920 di tmurt n Irland mi tekfa turart n Hockey gar kra n imeddukal. Uraren, ḍsan, teddun ad kecmen s axxam mi id-iɣli fell-asen igenni. Ilaq ad nenni uqbel ad nekcem ar iɣuraf n tedyant d akken Irlandiyen fernen azarug di tefranin n dujember 1918. Syin, London terra yasen awal imiren imiren. Tuzen isardasen d igwlafen ar Iralnda akken ad tt-id err ar ubrid, akken ad teǧǧ ddaw uḍar-is imi tessekna-tt yagi.

Ihi d isardasen agi I yesserwin tagwnitt I ilmeẓyen-nni itturaren Hockey. ɣlin-d fell-asen amzun illa kra n win inɣan. Iseqsiyen s rregmat d ucennef. Tiyita, asfuti deg-sen d ucemmet deg uẓar nsen. Ula d ictiḍen ksen asen-ten ɣef tgarbuzin nsen. Ksen fell-asen sser. Ur asen ǧǧin acemmek !

Ameẓyan akw deg-sen, 17 d assegwass di ticett-is, mi testeqsan amek is iqqaren inna yasen-d isem-is s tirlundit, s tmeslayt-is. Isardasen igliziyen tugi a tent sseblaɛ tmurt imiren. Ggulen deg-s ad yinni isem-is s teglizit, netta igguma. Izga iqqar-d issem-is s tmeslayt-is. Ayagi ismaktay aɣ-d kra n tlufa ddren kra n Iqbayliyen deg issegwassen-nni I deg ihuz waḍu usammar idurar n tmurt nneɣ. Aṭas deg-sen ara ifriwsen mi ara walin deg ilemẓi, zzuɣren-t isardasen zdat imeddukal-is, zdat yemma-s tamɣart, skecmen-t ar yiwen udaynin ar tama n uxxam-is. Dinna qnent ar tasara, kkaten deg-s alami iselqef. Uragen imṭawen d idamen ɣef udem-is.
Akka I ibda usaru n Ken Loach. Akka daɣen ifɣen s adrar imezdaɣ n temnaṭ-agi di tmurt n Irlanda. Loach, s tezwart am tagi, isken-ed amek tettwaḥres tegwnitt ɣef Irlundiyen irefden abeckiḍ deg issegwasen n 1920. Injar-d abrid I tiṭ d wallaɣ iḍefren asaru akken ad gzun d akken Irlandiyen macci d irebraben. D tilawin d yeragazen d-ifɣen ɣef izerfan nsen, d agdud yugen ddel, yugin kennu, yugin azaglu.

Maca xas akken, llan imiren kra n Irlundiyen yugin ad refden amennuɣ s ubeckiḍ (am Iqbayliyen n yiḍelli d wassa !). Yiwen seg-sen d Damien, d amejjay, d-issalin tassadawit melmi-kan, yugi ad innaɣ. Irra ad iruḥ ar London ad ixdem di sbiṭar. Kra ɛerḍen imeddukkal-is ad iqqim ad innaɣ ar tama nsen « imi netta iɣra » ulac ! Izga ittargu tudart nniḍen di London u yuɣ abrid-is ar lagar ad iṭṭef tamacint.

Dinna, mi d-tewweḍ tmacint, iḥder I tikkelt tis snat I wamek ttbargizen Igliziyen di tmurt-is. Tamezwarut d ameddakel nni ines inɣan zdat wallen-is u tagi, tikkelt tis-snat, d issardasen nni imcumen diɣen I ikkarcen yiwen umɣar u sexnunsen-t, ssexmemin-t di lqaɛa. Ur as ǧǧin s yimi ur as ǧǧin s tyita.

Imiren, Damien igza d akken uffal ur ittara ara uzzal. Xas netta d amejjay u ibɣa ad isseḥlu imdanen, tamara terra-t ad ten iseqraḥ. Dɣa irna ar tama n gma-s Teddy akken ad d-yerr I tmurt-is ayen is kksen.
Aḍu nni ihhuzen irden d asaru ɣef umezruy macci d asaru n umezruy. D tamacahutt n wid ittanaɣen ɣef teɣdemt d izarfan nsen. Si tazwara ar tagara, asaru yagi immuceh-ed tawaɣit ddren imeɣnasen n Irland, d wamek ugaden, amek ttwacergen gara sen, amek ddren tamettant d tdukli. Kra n isuyas deg usaru yagi ur asent izmir ara leɛqel n umdan : sergagayent, ssefriwisent, sruyent, qqurent, qqariḥit.
Ayen walaɣ deg usaru yagi ihi d irgazen igren irebbi I tegrawla. D tialawin, xas di tili I beddent, maca ayen xedment ulac tagrawla ara t-yagwin, ulac tagrawla akw-ya ma ulac-itent.

Walaɣ diɣen iḥerkiyen, igumiyen, wid ifren iddarin ar tt-rres tegwnitt. Walaɣ diɣen kra, msakit ahat, d nniyyat u tecca-ten tqemmuct si tugdi u ssawḍen almi zenzen atmaten nsen xas akken ur tebɣin. Wallaɣ agdud illuẓ, yuḍen, iqarḥ-it usemmiḍ. Wallaɣ at-ci, imarkantiyen: azgen seg-sen xemten ur bɣin ara a tt-beddel, llan diɣen wiayaḍ seg sen ittaken idrimen akken ad tili tegrawla. Lḥasun d tirect, d atemmu akken nessen talsa.
Illa diɣen uzekka ibḍan imeddukal n yiḍelli. Llan wid innumen abeckiḍ almi ur zmiren ara ad t-sarsen. Illa diɣen ttrad mgal acengu yuɣalen gar watmaten. Llant tegwnatin anda yiwen « ilaq » ad ineɣ acengu. Ad t-inaɣ s imeṭṭi imi illa d ameddakul-is n yiḍelli. Di tiddet, ula d assa d ameddakkul, d takti n umennuɣ, d alugen n ttrad kan I ten ibḍan.

Asaru n Ken Loach iccur d tigwnatin am ti, d tidyanin n talsa di tizi n leḥris neɣ d tin n talwit. U anect-a I ikka s nnig isura nniḍen n ttrad I deg iṭarḍiq ukarṭuc di tazwara ar tagara. S tigzi yagi is id-iskar Loach asaru ines is yif wiyaḍ. Igza d akken ttrad d tadyant talsant u s talsa kan I izmer yiwen ad isken udem-is n tidett I wumi ḍlan wiyiḍ ambuxen imenɣi di baṭel

Yerna, ass-a, anda-t umgired gar urebrab d win yugin azaglu imi I sin redfen abeckiḍ ? Ula d Irlundiyen d-isken Ken Loach ar kra d irgazen ittnaɣen ɣef teɣdemt ar wiyaḍ d irebraben I yessefk ad ttwarzen. Timuɣliwin agi d tid seg ur izmir ad issukkes umennuɣ : ɣef tlelli id-illa neɣ ɣef useknu.
Di tlemmast n usaru, isenta Damien tamezyant-is ɣef yiwen uqrur, Chris, I ten izenzen. Chris illa idda yid-sen, innuɣ ar tama nsen maca ewwi-t uɣrum ar wanida ur inwi ara ad yaweḍ. Send ad itekki Damien amejjay ɣef znad inna yas : “ssarameɣ tuklal tmurt nneɣ amennuɣ-a nerfed fell-as”. Damien inɣa Chris. Akka I d illugan n ttrad, amdan isfeḍ gar wallen-is gma-s ma izga yas-d deg ubrid. Acku win irefden abeckiḍ, mi ara d-yerr ar gar wallen-is taɣawsa umennuɣ ittdarɣil. Ittwali kan ayen ilaq-en ad t yeg akken ad issiweɣ ar iswi umennuɣ-is, itettu ayen nniḍen u tikwal itecceḍ. Taluft n iswi deg umennuɣ tettmili macci drus n wuguren, acku akken ad yaweḍ ar iswi, win ittnaɣen, issefk ad iɛfes ɣef ul-is, ad ittu gma-s u ma ilaq ad t inaɣ ad t inaɣ. U di tegwnatin am tida, amdan ur essin ara tilisa-s, ur iẓri ara anda ilaq ad iḥbes anda ilaq ad iberrez. Ittwali acengu di myal win yugin as yaɣ awal, deg win yugin ad yaɣ tamuɣli-s. Akka I teḍra d Teddy d Damien, sin watmaten, ṭḍen yiwet n tebbuct, nnuɣen akken, lluẓen akken, ttwarzen akken. U yiwen wass, ihuz-ed waḍu umeslay gar IRA d London, Teddy inna « IH », Damien inna « UHU ». Amenzu iḥbes, wis sin ikemmel. U ewweḍ-d wass I deg d-gwra tudart n Damien gar ifassen n Teddy. Damien ilaq ad irfed ifassen-is u ad izenz imeddakul-is neɣ ad immet. Teddy, gma-s, d aḥellel deg-s acku macci kan ur ibɣi ara ad t-ineɣ iẓra d acuḍ, iẓra ulamek ara tt ixdem. Maca taluft tessaweḍ anida ur tesɛi tuɣalin ar deffir.

Yiwen wass, di tefrara, issufeɣ-d Teddy Damien ar ufrag u inɣa-t. Inɣa-t acku iɣil tessaweḍ tmurt-is ad teḥbes amennuɣ, iɣil ewweḍ iswi-s. Maca dacu-t yeswi di ttrad ɣef tlelli? D tilelli? D tamuɣli? D tikti?

Win iwalan asaru yagi ngagun yixfawen n wallaɣ-is. Ad yili yusa yas-d am lemri sdat wudem.

Asaru igarzen I wid ara t iwalin!

imyura.com, Mack A.U.
Fransa Fransa

Tamurt n Fransa, tezga-d deg umenẓaw n Turuft di tama n usammar, tekcem di Tidukkli n tmura n turuft (UE). Tutlayt tunṣibt ines d Tafransist.

Awal n "Fransa" yekka-d seg yisem n wedrumen iǧermaniyen: "les francs" s Tefransist.
Ibn Ɛarabi Ibn Ɛarabi

Muḥyeddin Ibn Ɛarabi, s taɛrabt محي الدين ابن عربي, yettwasen kan s yisem n Ibn Ɛarabi, d amedyaz, d amusnaw n ajjed, u wayen umi neqar "Mystisism". D yiwen ger ibabaten n tasnakta Taṣufit. Ilul deg usegas n 1165, di Mursi, tamurt n Andaluz, di Sbanya. Imut deg 1240, di Dimecq, tamurt n Surya n tura. Qaren-as daɣen « Cix amuqran », isɛa azal n 846 n yidlisen. Deg isefra ines, yettmeslay-ed af tayri, cbaḥa, iba, aramsu, atg.

Asmi isɛa 14 isegasen, imlal di Kurdu (Sbanya) akw d Averroès, sɣur ilmed aṭas n tmusniwin d tfiluṣufit.

Averroès Averroès

Averroès, d isem alatini n Abul-Walid Muḥemmed ibn Rucd, n 'Cordoue', neɣ Abu lwalid Muḥemmed ibn Aḥmed ibn Muḥemmed ibn Aḥmed ibn Aḥmed ibn Rucd, s taɛrabt ( أبو الوليد محمد بن احمد بن محمد بن احمد بن احمد بن رشد ). D amusnaw n ddin, n izerfan, n tusnakt, d afelsafi, d amejjay, di tidmi XII.

Averroès, laṣel-is d amaziɣ si mennaṭ n Merruk, ilul di 1126 di Kurdu di tmurt n Spenyul, imut di 10 dujenbir 1198 di Merrakec, tamurt n Merruk.

Tiktiwin ines af ayen yura ufilusuf agriki 'Aristut', ttuseqlent ar tlatinit deg 1230. Isemlal tafilusufit taristukratit akw tneslemt. D netta iskecmen idles agriki d weɛrab ar umaḍal umalu.

Amseḍru isura amaṣri Yusef Cahin ixdem asaru fell-as deg 1997, isem-is 'Le destin'.

Ibn Xeldun Ibn Xeldun

Ibn Xeldun, neɣ Abou Zeid Abd ar-Rahman ibn Mohammed ibn Khaled al-Hadhrami, s taɛrabt أبو زيد عبد الرحمن بن محمد بن خلدون, d argaz n umezruy, n tusna n tmetti, d afiluzuf. Ilul di 27 mayu 1332 di Tunes, yemmut di 19 meɣres 1406 di Qahira.

Ibn Xeldun yuɣ-d aẓar si yiwet n twacult tamuqrant n Yamen, i yunagen ar tmurt n Wendlus di Spenyul si tidmi VIII. Isyin ruḥen ar tmurt n Tunes. Yura aṭas ɣef igduden Aɛraben, Imaziɣen, di Bersiyen. Adlis-is i yettwasnen d 'Muqaddima' anda i d-yeḥka aṭas ɣef umezruy imaziɣen.


Gabriel Martinez-Gros 'Ibn Khaldûn et les sept vies de l'Islam'édition Sindbad Acte Sud,2006 (ISBN 2-7427-6114-4)


Azwil Azwil

Azwil d azamul (amedya: "3", "7", "13") immal yiwen azal ameḍnaw ("numeric value"), yettuseqdac i tagensest ("representation") n yimḍanen ("numbers").

Amgirred ger azwil d umḍan am amgirred ger wawal d usekkil amedya: 


Llan 10 izwilen: 0 (Ulac) - 1 (Yiwen) - 2 (Sin) - 3 (Kraḍ) - 4 (uqus) - 5 (Semmus) - 6 (Seddis) - 7 (Sa) - 8 (Tam)- 9 (Tẓa)

Izwilen i nesseqdac d izwilen urufiyen, yekka-d aẓar-nsen seg izwilen Ihendiyen, Aɛraben mazal ar tura sseqdacen izwilen ihendiyen. 

<nowiki>Ssekcem aḍris mebla taseddast n wiki dagi</nowiki>Amḍan Amḍan

Amḍan, d tagrumma n yiwen neɣ aṭas n yizwilen. Imḍanen d tiɣawsiwin n tusnakt.

Ifɣulen Ifɣulen

Ifɣulen (pygmées) d imezdaɣen ineṣliyen n Tefriqt Tasebgast (Afrique équatoriale). Xas ma yella zik, tamurt-nsen meqqret (tiẓegwa n Tefriqt Talemmast, Zaïre, Cameroun, atg.), ass-a, ciṭṭaḥ kan maḍi ay d-yeqqimen deg-sen, imi aṭas n lumur ay ten-icewwlen. 

Ifɣulen d imecṭaḥ, ur ttimɣuren ara. Imeqranen deg-sen sɛan azal n lmitra d wezgen di teɣzi. Maci d aḍḍan ay uḍnen, wanag akka kan ay tga ccetla-nsen. Zik, medden llan ttewḥacen-ten imi ay d imeẓyanen yernu ttidiren kan di tẓegwa, anda ay ttṣeggiden ayen tetten. Ass-a, idles-nsen atan la inegger yernu yessefk ad d-rren medden lwelha-nsen ɣur-sen.

Ibucmanen Ibucmanen

Ibucmanen d agdud ttidiren di lɣerb n Tefriqt n Wenẓul (Afrique du Sud), Namibya d Butswana. Timiwa i deg ttidiren yegduden-agi d aneẓruf (ṣṣeḥra), kkawent, qrib ur d-imeqqi deg-sent wacemma. Mazal kra seg-sen la ttidiren tudert n zik, ttṣeggiden-d neɣ ttekksen-d ayen ara ččen seg wayen ay d-yettak wakal. 

Isem-nsen yekka-d si teglizit "Bushmen", meḥsub "imdanen n lexla", maca Ibucmanen bḍan ɣef wacḥal n yegduden d teqbilin, yal agdud yesɛan tutlayt-is.

Tutlayt yettwaggzen s ungar Tutlayt yettwaggzen s ungar

Tutlayt yellan deg umihi d tutlayt iy teddun akken ad tenger deg yimal yudsen i waṭas n isragen (ɣef waṭas ssebbat). Aṭas n tutlayin ayen ara ttaǧǧan yimawlan-nsent, u sseqdacen deg wemkan-nsent tutlayin nniḍen, tid ay yettuseqdacen s waṭas di tmiwa neɣ di tmura i deg ttidiren, am teglizit deg Yiwunak Yedduklan (USA) neɣ taspenyulit di Miksik. Ma ur nbeddel ara lumur yellan ass-a, tutlayin-agi yellan deg umihi ur tent-id-yettaf ara lqern-agi ara d-iteddun. 

Aṭas n tutlayin nniḍen ay uɣalen ur a tent-lemmden yigerdan wala leǧyal ijdiden n yimeqranen, dɣa asmi ara yemmet yemsiwel-nsent aneggaru, tutlayin-agi ad negrent. Yuɣ lḥal, aṭas n tutlayin umi d-yeqqim ala kan yiwen wemdan ay tent-yettmeslayen, yernu asmi ara yemmet wemdan-agi, ula d tutlayt-nni ad tettusemma temmut, dɣa ur d-mazal ad yili win ara tt-yemmeslayen wala win ara tt-yissinen.

Amgaru aɣarim n Spenyul Amgaru aɣarim n Spenyul

Amgaru aɣarim n Spenyul d amgaru i deg nnuɣen wid yebɣan ad rren Spenyul d tigduda d wid yebɣan ad teqqim tgeldit si 1936 ɣer 1939. 

Sakin, seg useggas-nni d asawen, d Franco ay yernan wid yebɣan tigduda u d netta ay yuɣalen d aqerru n leḥkem di Spenyul.

Di 1947, Franco yerra-d tageldit ɣer Spenyul, d acu kan, ula d yiwen ur yettalas ad yili d agellid ala kan ma yuɣal Franco ur yezmir ara ad yeḥkem neɣ yeɛzem ad yeǧǧ lehkem i ugellid.

Di tallit-nni akk n leḥkem-is, Spenyul tuɣal d tamurt i deg ttwagedlen (interdit) yikabaren isertiyen akk d tdukliwin, yernu ala kan d taspenyulit ay d tutlayt yesɛan aẓayer (statut) di tmurt-a. Imawlan n tutlayin nniḍen akk n Spenyul (tabaskit, takatalant, tagalisit, atg.) llan ttnaɣen akken zemren akken ad sɛun izerfan-nsen idelsanen. 

Dɣa yiwet si tmiwa ay yenṭerren aṭas akk si lbaṭel n Franco d tama n Tmurt n Yibaskiyen i deg ay d-tennulfa terbaɛt timselleḥt n ETA, ay yebdan imenɣi i lmend n uzarug (indépendance) n Yibaskiyen. Franco yemmut di 1975, u temmut yid-s tallit-nni n lbaṭel ameqqran. 

Seg wass-n d asawen, tennefsusi ccedda i deg llant ttidirent tutlayin timeddursa (minoritaires) di Spenyul, u ttunefken-asent akk yiẓuyar (statuts) di tmiwa i deg ay tent-ttmeslayen. 

Internet Internet

Internet, D azeṭṭa n tesleɣselkimt.
Internet d azeṭṭa, ilul-d seg uzeṭṭa Arpanet, i d-yeffɣen deg yiseggasen 1960, i usekker n temselta n Marikan. Deg yiseggasen 1970, Arpanet, yekcem ɣer tsesdawiyin ; almi yuɣ amḍiq-is, deg useggas 1990, Internet.
Internet, di tazwara, yemmud-d anagar i tegmi yimussnawen. Deg useggas 1991, yeffeɣ-d World Wide Web, agrudem , yessawḍen azeṭṭa ad d-yeldi
i yal amdan di ddunit.
Assa yal amdan yezmer ad yaweḍ ɣer yisefka, tugniwin ...atg. Internet, yuɣ azal meqqer di tnezzut.
Deg useggas 1995, azṭṭa-ayi, yeqqen azal n sin yimelyunen yiselkimen d qrib n 30 imelyunen n yemdanen deg 45 n tmura

Tutlayt n usihel Tutlayt n usihel

Tutlayin n usihel (S teglizit: "Programming language") d tagrawt n imenziden uettwarun s daw n ticki n ilugan n tutlayt n usihel, sakin imenziden-a ttekken-d s kra n tukkiyin alamma tettuselkem deg uselkim

ma yili wugur gar n ifassen-nneɣ, tewwi-yas-d awarzem i tifrat-is. Awarzem d awalen (n tefransist, tegnizit ..) i yesseqdac wussnan i tifrat n wugur, maca aselkim ɣur-s awalen-is imaẓlayen, agraw-nsen d tutlayt n usihel (imeslayen iy gezzu uselkim), wid ara d-isnedhen aselkim (d azrar n wanaden) i tifrat. Gar tutlayin-a:

Awal-a d asewzel (FORmula TRANslation), tisuqqelt n tenfalit, acku awalen-is sehlen i useqdec n tusnakt (mathématique). Amezwaru i d-yuran fell-as d RUTISHAUSER, deg useggas 1952, maca ur d-yeffiɣ ara i leqdic almi d useggas 1955, s ɣur JOHN BACKUS. Tameslayt-a telha nezzeh i yinekmaden ussananen n tesdawit.

D asewzel (Beginner's All purpose Symbolic Instruction Code). Yeffeɣ-d deg useggas 1965. D tameslayt i d-yemmugen i wid urɛad ssnen nezzeh timeslayin n usihel, acku awalen n umeslay yettwaqdacen deg BASIC sehlen, ferzen. Yelha nezzeh i yinelmaden n tesnawit (aswir amenzu). S kra n wawalen, anelmad yezmer ad yektil: tajumma (surface), ableɣ (volume), azikit (périmètre).atg, neɣ ad ad d-yefru tigdiwin (équations).

Teffeɣ-d ger useggas 1967 d 1971 sɣur Niklaus Wirth. Yefka-yas isem-ayi ilemen-d umussnaw ameqqran BLAISE PASCAL (1623-1662). Tameslay PASCAL tettwassen aṭas seg wasmi i d-teffeɣ i lɣaci tameslayt n Turbo pascal deg useggas 1984, sɣur Borland International, imi wwḍen azal n umeliyun i yettuzenzen seg-s.
PASCAL daɣen yemmug-d i tusnakt, yelha nezzeh i yinelmaden ussananen n tesdawit.

D tameslayt i d-ilulen deg useggas 1972, sɣur umussnaw DENNIS RITCHIE. Deg tazwara, timeslayin-a mmugent-d i useqdec n uselkim ( ileḥḥun s UNIX); maca, deg useggas 1989, yuɣ abrid n useqdec s wahil, yuɣal am wid neẓra yakan.

_ er taggara n yiseggasen 70, amussnaw WAYNE RATLIFF ( iqeddec di NASA), isnulfa-d timeslayen i useqdec n taffa n isefka (base de données), i wumi isemma VULCAN.
Syin akkin, GEORGE TATE d HAL LASHLEE, gren-d afus, rnan sqewmen-t, armi d useggas 1981, yuɣal isem-is dbase (data base).

Awalen-a zemren ad ilin, d wid n tegnizit mmden, neɣ d asewzel n wawalen n tegnizit.

Wayi d ahil, s tmeslayin i neẓra, sendahen aselkim i wakken ad d-yaru ɣef ugdil (Ecran), awal (AZUL):

FORTRAN

BASIC

PASCAL

C

DBASE

Imuhaɣ Imuhaɣ

Imuhaɣ d agdud amaziɣ yettidiren deg Uneẓruf n Tafriqt. Akal-nsen d Aneẓruf (Idurar n Tasili, n Ayer di Nijir, atg.). 

Yernu imi ay zgan teddun ɣef udar, ttreggizen (teddun) nutni d lmal-nsen (iɣersiwen-nsen d ileɣman) seg wemkan ɣer wayeḍ, wwḍen ɣer waṭas n tmiwa di Tefriqt. Imuhaɣ xulḍen aṭas n yegduden ifriqiyen ay ten-id-iqerben neɣ yellan ɣer tama-nsen, nitni fkan-asen daɣ-nni wwin-d aṭas seg-sen. Ass-a, nezmer ad naf Imuhaɣ di Nijir d Mali, am akken nezmer ad naf kra n trebbaɛ-nsen neɣ n waggayen di Ččad, Burkina Faso akk d Nijirya. 

Deg wenḍul n Uneẓruf (Nijir akk d Mali), aṭas n yegduden ifriqiyen ay yettidiren ɣer tama n Yimuhaɣ, nezmer ad d-nebder seg-sen Ibambaraten, Ifulanen akk d Yisarakuliyen. Kra seg yegduden-agi kessen lmal am Yimuhaɣ, di lweqt i deg wiyaḍ xeddmen tafellaḥt neɣ akal. Tuɣ (yella), wakal n wenẓul n Uneẓruf kkan (uɣent) deg-s isaffen, d aya ay t-yerran d agilal, amakken (meḥsub) yelha (igarrez) i tfellaḥt. 

Awal "Amuhaɣ" deg asuf, "Imuhaɣ" deg asget neɣ daɣen "Kel Tamacaq" ad yaf aẓar-is deg awal "Amaziɣ", "Imaziɣen" deg asget. D aɣdebbu n imuhaɣ i yeǧǧan ad yeḍru cwiṭ n usnifel ger wawalen agi, maca di tilawt d yiwen. 

Isem n tutlayt "Tamacaq" yekkad seg "Tamaziɣt".

Di timiḍi wis 19, akal n Imuhaɣ yebḍa gar timweyawin, tal yiwen yeḥkem fell-as yiwen Umenukal ("Amenukal"), akked kra n yemɣramen imeqqranen seg tal teqbilt. Gar-asen ad naf: 


Imeqranen i yelan (yesɛan) azamul n "Amenukal" (Ameqran) llan :

http://amastan1.tripod.com/ (Ɛumar Muffek)
Ɛebdelɛaziz Butefliqa Ɛebdelɛaziz Butefliqa

Ɛebdelɛaziz Butefliqa (s teɛrabt عبد العزيز بوتفليقة, s trumit Abd El-Aziz Bouteflika) yella d aselway n Dzayer seg 1999 ar 2019, ilul ass 2 meɣres 1937 di tmurt n Merruk. 

Baba-s n Ɛebdelɛaziz Butefliqa, Aḥmed Butefliqa illul di Tlemsan di 1891 u yemmut ass n 1 dujenbir 1958. Illa meẓẓiy mi yunag ar tmurt n Merruk ar tɣiwant n Wejda. Aḥmed Butefliqa yuɣ-es snat tlawin: Belqayed Rabiɛa d Ɣezlawi Mansuriya, i yellan d yemma-s n Ɛebdelɛaziz Butefliqa. Tella tesɛa yiwen n Ḥemmam di Wejda. 

Ɛebdelɛaziz Butefliqa illa d amenzu ger kuẓ (4) wayetma-s sɣur yemma-s. Wigi d Ɛebdelɣani (1940), Musṭafa (1953), Laṭifa (1955), Ɛabderraḥim (1956), d Saɛid Butefliqa (1958). Lameɛna yesɛa daɣen kraḍ (3) yessetma-s sɣur baba-s, ar tmeṭṭut tis snat Belqayed Rabiɛa. Tiki d Faṭima (1934), Yamina (1938), d Ɛica (1941).

Di ɣucṭ 1990, yezwej i tikkelt tamezwarut akk d Amal Triki, yelli-s n Yaḥya Triki, i yellan yiwen u 'diplomate' aqbur di tmurt n Maṣer. Amal Triki tettidir di 'Paris', ur tesɛa ara derya akk d Ɛebdelɛaziz Butefliqa.

Ɛebdelɛaziz Butefliqa yeɣra di tesnawit Abdelmumen di Wejda alama d aseggas aneggaru n 'Baccalauréat' di 1956. Isyin ikcem ar ALN di Wejda ɣas akken urǧin yerfed sslaḥ di Dzayer neɣ innuɣ mgal i franṣiyen imnekcam. 

Asmi ifra traḍ, tewwi-d tmurt asarug-is, Ɛebdelɛaziz Butefliqa ikcem-d si tlisa n Merruk u yuɣal d aneɣlaf n ilmezyen d waddal deg udabu n Amed Ben Bella. Asmi i yezzi udabu ar tama n Hewwari Bumedyen di 19 Yunyu 1965, yuɣal Ɛebdelɛaziz Butefliqa d aneɣlaf n temsal n berra alama d lmut n Hewwari Bumedyen di 1978.

Isyin Ɛebdelɛaziz Butefliqa yesɛeda azal n 20 iseggasen d iminig deg kra n tmura am Swis, Franṣa d Tageldunt n Waɛraben Iduklen anda ixdem ar ugellid-is Ccix Zayed Ben Sulṭan Al Nahyan n imiren. Lameɛna yettruḥu yettuɣal ger timura yagi d Dzayer, la yettraju ass melmi ara d-yuɣal ar udabu. 

Di 22 dujenbir 1981 Ɛebdelɛaziz Butefliqa iɛedda di ccreɛ af takarḍa n tedrimt, azal n 6 imelyaren n suntim, asmi yella d aneɣlaf n Huwwari Bumedyen ger 1965-1978. D aselway Cadli Benjdid i t-ismenɛen imi ur isɛda ara lḥebs. D Senusi d Bujakji i yellan xedmen yid-es i kruḥen d asfel n temsalt agi n takarḍa n tedrimt, imi d nitni i sɛeddan lḥebs di Lezzayer tamanaɣt.

Yuli d aselway tikkelt tamezwarut di 15 ybrir 1999. Llan i iqqraen belli s lemɛiwna n iserdasen (lɛesker) n Dzayer. I wannecta imrecḥin nniḍen i sddis (6) deg-sen am Ḥusin At Aḥmed, jebdent iman-nsent di tefrant n tselwit n 1999. 

G tasgagt-agi teḍra tafsut Taberkant n 2001, iǧadarmiyen nɣan 126 imdanen g tmurt n leqbayel.

Di 8 yebrir 2004, tuɣal daɣen d tasellawt i tikkelt nniḍen s wazal n 85% n leṣwat ɣas ulamma llan 6 imrecḥin, gar-asen Saɛid Seɛdi. Llan i iqqraen belli dima s lemɛiwna n iserdasen d servisat ibaḍniwen,

Ḥusin Nat Ḥmed Ḥusin Nat Ḥmed

Ḥusin Ayt Ḥmed yella d aselway n Tirni Iɣallen Inemlayen (FFS). 

Ilul deg Awussu 1926 deg temdint n Micli deg Tamurt n leqbayel deg 1947 yella d amaslad akk-d yewin n imalwayen imezwura n "Organisation spéciale" (OS), yiwet n tarbaɛt tunt'ilt i iqedcen ɣef uzarug n Lezzayer.

Ayt Aḥmed yella d yiwen ger n tesɛa imalwayen imezwura i-d-isbedden Tirni n Weslelli Aɣelnaw (FLN) deg 1954; taneggarut-agi tebda-d tagrawala n sebɛa n isegassen mgal Fransa; deg Tuber 1956, imi yeţwattef netta akk d rebɛa n imalwayen nniḍen imi llan deg usafag yeţţeddun ɣer Tunes, Fransa teḥkem fell-as s lḥebs. At Aḥmed yeqqim deg lḥebs armi 1962.

Mbeɛd azarug n Lezzayer deg 05 Yulyu 1962 At Aḥmed yekker-d mgal anabad n dreɛ n Ben Bella i d-ikecmen ɣef Lezzayer netta akked Bumedyen, am anbaz ajdid, s iɛsekriyen n FLN i yellan deg Tunes ttrajun tufɣa n Fransa.
Deg Tuber 1962 Ben-Bella iḥkem fell-as s lmut lameɛna yesmeḥ-as kra n wussan mbeɛd.
Deg Ibrir 1966 yerwel ɣer Fransa anda yexleq-d deg 1970 Tirni Iɣallen Inemlayen . Mbeɛd tasellulit n wenbad n Lezzayer deg 1980 seddaw Benjedid, Ayt Aḥmed ikcem-d ɣer Ledzayer; aɣawas n At Aḥmed yella di tazwara tadukli n Ledayer seddaw yewit n taferfant mgal FLN akk-d amussu n l “FIS”, yewit n tajmaɛt n tagmat n yinsleman i bɣan ad hermen tugdut deg Lezdayer, lamɛna yemxallaf-d ɣef Agraw i Yedles d Tugdut (RCD) n duktur Saɛid Saɛdi imi aneggaru-agi ihedder-d s lɛinani ɣef izerfan n wegdud amaziɣ ɣas akken i sin llan d Leqbayel.

Ibrir 1999, Ait Ahmed ikecem-d am d amankad deg tafrant n teselwit, lameɛna imi arac ameqran n lɣaci ẓran belli takennatt i tella, ijebd-d tanekda-ines, netta akk d xemsa n imalwayen nniḍen azal n 16 n teswiɛin uqbel n tagara n tefrant; deg April 15, Ɛebdelɛaziz Butefliqa weḥd-s kan i d-yeqqim deg tazla ɣef teselwit.

Assimel

"La volonté de paix crée une dynamique de réconciliation qui impose d’elle même les garanties que chacun doit donner aux autres. Et que tous doivent donner à chacun". 
""Tamumit n lehna ţexeliq yewit n tilhi n ussemlil i seggren wehdes ayen ilaq ad yefk mkul yiwen i wiyad akk-d wayen akken ilaq lhal ad fken medden merra i mkul yiwen"".

Saɛid Seɛdi Saɛid Seɛdi

Saɛid Saɛdi, d duktur akk-d aselway n "Wegraw i Yedles d Tugdut" (RCD), ilul-d deg 26 ctamber 1947 deg taddart n Aɣrib, deg leǧwahi n temdint n "ɛzazga". Netta i d-xelqen tuddsa tamezwarut n izerfan n yimdanen deg Ledzayer; anabad n Ledzayer iḥekm-ed fell-as s lḥebs ɣef irmad isertayen-is uqbel n tasellulit n Ledzayer.

1989 Saɛid Saɛdi, mbeɛd tasellulit n wenbad n Ledzayer g 1980 seddaw Benjdid, ixeleq-ed "Agraw i Yedles d Tugdut" (RCD); akabar asertay i sɛan am aɣawas tadukli n Ledzayer seddaw n tuktuyt n yedles akk-d tugdut.

"Agraw i Yedles d Tugdut" (RCD) yemxallaf-ed ɣef "Tirni n Iɣallen Inemlayen" (FFS) n Ait Aḥmed imi iherder-ed s lɛinani ɣef izerfan n wegdud amaziɣ, ɣas akken i sin llan d iqbayliyen si izuran akk-d akbal n tdukla-nsen deg tamurt n iqbayliyen i g-yettekan, iban-ed daɣen am yewin n ukabar n tanmegla s tammaɣt taquran mgal atsekki n l “FIS”, yewit n tajmaɛt n tagmat n yinsleman yebɣan ad hermen tugdut deg Lezdayer, deg tudert tasertit n tmurt.

Ibrir 1999, Saɛid Saɛdi, am Ait Ahmed, ikeccem-ed am amankad deg tafrant n teselwit, lameɛna imi arac ameqran n lɣaci ẓran belli takennatt i tella, ijebd-ed tanekda-ines, netta akk-d xemsa n imalwayen niḍen azal n 16 n teswiɛin uqbel n tagara n tefrant; deg April 15, Abdelaziz Boutefliqa weḥdes kan i d-yeqqim deg tazla ɣef teselwit.

Deg ussan-agi "Agraw i Yedles d Tugdut" (RCD), "Tirni n Iɣallen Inemlayen" (FFS), akk-d "Amussu i Tmanit n Tmurt" (MAK) n Ferḥat Mehenni, akabar asertay iban-ed di tefsut taberkant (d amussu ikkaten s webrid n talwit akken ad isiwed ar timanit n tmurt n leqbayel), llan tlata n ikabaren isertiyen i sɛan ccan deg Tamurt n yiqbayliyen.

Leqran Leqran

Awal n Leqran yekka-d si tutlayt taɛrabt (القرآن), anamek-ins "taɣuri". D adlis (taktabt) uɣris (iqedsen) n wajjed (ajjed=ddin) n Tineslemt Islam. Ɣur yemselmen, Leqran d awal n Rebbi. Leqran yella d adlis amezwaru s tutlayt taɛrabt. Di lislam llan idlisen nniḍen uɣrisen, am : Tawrat n wasar Musa, Zabur n wasar Dawud, Inǧil s wasar Ɛisa, akw d tira n wasar Brahim. 

Ɣur yenselmen Leqran i yesemlalen awalen n Rebbi i d-iṣaweḍ i talsa isar (nbi) Muḥemmed (محمد) s yeḥricen sɣur anejlus Ǧibril s webrid n tatlayt (oral). Anecta yakw i d-rad di 23 isegasen. Llan wiyad qqaren-as daɣen "Lkitab" (adlis), neɣ Ddikr (asektu : rappel). Lislam am tmasiḥit i ttwaḥseb n ajjed ameɣradan (universel). Inna Ibn Xaldun : « "Leqran d ameslay n Rebbi, yettwars-ed ar wisar Muḥamed u yura deg isebtaren n wedlis" ». 

Leqran ibḍa af 114 ixfawen. Sesmelen s unnusru af tesɣunt n tuɣzi n sent anagar tamezwarut i g-ttuseman: Taneldit neɣ Tullya (Lfattiḥa). Ixfawen bḍan ayen umi qqaren "el-ayat", s teqbaylit "anzaten" (tiṣurtin : preuves). Dɣa i s-yin i d yekka wawal Ayatulah. Llan 6219 n inzaten (tṣurtin).

Deg akud n wisar Muḥamed, ḥekkun-d belli inzaten n Leqran llan ttwarun di yal tɣawsa n yimiren : tiferkiwin n tazdayt, iɣsan lqayen n ileɣwman, igelman, iẓra, atg. Imdanen yumnen s Rebbi, llan lemden-ten deg ulawen-nsen, ama s iḥricen neɣ aken s ummid-is (s lekmal-is). Mi yemmut wisar Muḥamed, wid yellan cfun i yinzaten aken ma llan, ur d-qimen ara s waṭas. Dɣa tusa-d tikti useggrew neɣ usemlili-nsent, lamaɛna ilad umgarad neɣ anka (divergence) af wamek ad yili anecta ger imezdaɣ n tallit-nni di Mekka. Aṭas umgarad yella-d af tasunḍa tasnimirant (ordre chronologique) n twafɣa n yenzaten. Ti tagara imeqq°ranen frantt i waken asemlili n inzaten ad yilli si tṣurett tamuqwrant ar tmecṭuḥ anagar tamezwaru ilaq ad tili, tin isɛan isem Tallya, neɣ Lfattiḥa, am waken d tazwert n Leqran. Anecta msefhamen fell-as taqa imḍebren, ɣas aken llan kra ffɣen-t mgal n turda (ṛṛay) agi, imi ɣursen d tawafɣa mgal n asnimiran aken i t-yebɣa Rebbi. 
Mgal ixf Amellay (Erraḥman), yakw ixfawen n Leqran nniḍen beddunt tawinest agi : "Bism Allah Erraḥman Erraḥim", neɣ s Tmaziɣt : « S yisem n Rebbi Amellay Anmallay ». Leqran ibḍa af sin iḥricen imeqq°ranen : inzanen i d-yeffɣen di tɣiwant Mekka, d wid i d-yeffɣen di tɣiwant Madina. Inzanen n Mekka, d timecṭah, ffɣent-ed uqbel Inig (Hiǧra) n wisar Muḥammed si Mekka ar Madina. Ma d tidak n Madina, d timeqqranin, ffɣent-ed mbeɛd Inig-is.

Tisuqeltin (tasuqelt:traduction) n Leqran ar tmazight, ibda-d si tallit-nni n tgelda n Barɣwata. Tagelda-yagi tuɣ azar di tama n Tamesna (tura d taɣiwant n Rabaṭ n tmurt n Maruk). Win id isbed-en tagelda agi d Saleḥ At Tarif, d yuday n Maruk i ikecmen ar tneslemt. Tigelda i yellan imiren, am Idrisiyen, At Zirid, Imrabṭen, Imewḥiden, ḥesben Ibarɣawaten d imeslab, imi llan seqdacen yiwen n Islam imgarad af win i llan anda nniḍen, ladɣa di tmura n waɛraben deg usamar.

Qqaren, Ibarɣawaten iṭef-en si tidmi VII ar tidmi XI, sɛan Leqran-nsen i yuran s Tmaziɣt, t-zalan sin iberdan deg wass, uzzumu n Remḍan nsen wezzil yal ass. Daɣen qqaren sɛan yiwen n wisar (nbi) d Amaziɣ, d Saleḥ At Tarif, u ɣur-sen d netta i d anegaru deg umaḍal, mačči d Muḥammed. Ilmend n waya ffɣen-t-ed tigelda nni id nudder, mgal Ibarɣawaten, u sekren trad mgal nsen, armi iɣlin deg ifassen n Imewḥiden deg usegwas 1149. Amek id yella waya : di tagara n tallit agi n Ibarɣawaten, yusa-d yiwen n Ṭaleb d Asufi (Tasnakta Tasufit) umi qaren Lmahdi Muḥamed At Tumert, ilul ger 1079 d 1081, i yeɣra-n cwiṭ di tmurt n Andaluzi, d netta i yefkan taɣiwant n Marakec i yImewḥiden. Asmi immut deg 1130, anelmad ines Abdelmumin, i yemlal di Bgayet taqbaylit, d netta i d-isbeden s wudem unṣib tagelda n-Imewḥiden, i iseɣlin Ibarɣawaten. Qqaren belli Imewḥiden serɣen yak° ayen yuran Ibarɣawaten, ula d Leqran s Tmaziɣt. Lamaɛna Lmahdi At tumert, i snuqel-d Leqran ar Tmaziɣt aken nniden. Anecta i lla-d s isekkilen n Taɛrabt, tamrirt (later:trace) ines ur iban anda yedda.

Agdud Amaziɣ yerǧa armi d 1998, d amek id yella yiwen unnaruḍ, neɣ tamezzuyt sɣur umnadi aqbayli n tasnawalt (Linguistique), Kamal Naït-Zerrad, af tasuqelt n Leqran ar Tmaziɣt. Lamaɛna mačči yak°, sin nni kan iḥricen ineggura n Leqran, azal n 49 inzaten: Tullya d tidak i yellan d timecṭaḥ i d-yezgan di taggara n Leqran, i snen i yis ittẓallan yemselmen s umata. Anecta isemlil-it-id Kamal Nayet Zerrad deg yiwen n wedlis, umi isemma "Amawal amasɣan n tmaziɣt : asuqel n sin yeḥricen ineggura n weqran", s tefranṣiṣt : "Lexique religieux berbère et néologie : un essai de traduction partielle du Coran". Adlis-a isɛan 347 isebtaren, effɣ-ed sɣur: 'Centre d'Etudes Camito-Semitique' ak° d 'Association Culturelle berbère en Italie'. Deg umdeya, attan tanzatt n Lfattiḥa, umi isemma Taneldit :

Aseggas umbeɛd, di 1999, yiwen uselmad umezruy Acelḥi n Ayt Baɛemran yudsen Sus di yiwet n tasnawit (Lycée) di tɣiwant n Anfa (Casablanca), di tmurt n Murakuc, Juhadi Elḥusin yga tasuqilt n Leqran akk s 114 ixfawen-is, ar tutlayt Tamaziɣt seld mraw (10) iseggasen n leqdic ilmend n wannecta. Yura-t s-isekkilen n taɛrabt, aken i d-yenna, anecta ixedm-it i waken a t-yefhem yal Amaziɣ n Merruk mi ara t-iɣer. 

Di tmurt n Lezzayer, ass n 30 yunyu 2006, aɣmis Aɣmis Lmuǧahid yura belli taneɣleft iwezzla n ajjed atan yessufeɣ-d asuqel amaddu (complet) n Leqran, sɣur Ḥaǧ Muḥend Ṭeyyeb, Aselway usqamu ussin n tmezgidat (leǧwama) n temnaṭ (twilayat) n Tizi Wezzu. Anecta ad ifeɣ ar tizrigin (Imprimerie) n ugelid n tmurt n Tgelda Tasɛduit, di Riyaḍ. Seld n waya, yuffad lḥal, ffɣend kra yexfawen (13 Ḥizb) n Leqran s taqbaylit as tizrigin agi dɣa n ugellid Fahd Ben Abdel Aziz Al-Sawud.

Asuqel n Leqran di tizrigin n ugellid Fahd s dsaw n taswett n tneɣleft iwezzla n wejjed n tmurt n Lezzayer, ila-d s isekkilen n taɛrabt. Daɣen amur ameqqran n wawalen llan s taɛrabt, acu kan s umesli d tamṣukt taǧerrumit (structure grammaticale) n teqbaylit. Anza n Lfattiḥa, anagar isem-is iqqimen s taɛrabt, ula ṭaqa n wawalen-is s taɛrabt, ɣas ulamma tamawalt (vocabulaire) n taqbaylit, neɣ n tamaziɣt tezmer. Atan amek i yella useqel n Lfattiḥa :

Amedya wayeḍ, d anza, umi qaren s teɛrabt "El-ixlaṣ", asnuquel ar taqbaylit, mačči d win : "Qul Huwa Llahu Aḥed". Yernu am Lfattiḥa, imesla-s d taɛrabt. A tnan : 

Ma nezra, kra n ismal n uzeṭṭa n Internet, a naf kra n inzaten s Tmaziɣt, ladɣa wi d-ixedmen imaziɣen n Merruk. Amedya d tasuqelt n wanza "El-ixlaṣ", imu semman "Amuzzu". Atan wamek i t-tnuqlen imaziɣen n Sus, s tmaziɣt taqurant :

Asdawi d umedyaz Ramḍan At Manṣur, i yellan daɣen d aselmad n Takrura yesuqel Leqran at tutlayt taqbaylit seld kraḍ (3) iseggasen d uzgen uqedec degs. Issufeɣ-it-id ar tizrigin 'Zyriab' n umyaru yettwasnen Yusef Nasib. Adlis deg-s 491 isebtaren, u yura s sin inagrawen isekkilen : Tifinaɣ akked Talatint. Adlis a iffɣ-d s uḍebsi n CD-Rom.

Seg usmel: http://www.freemorocco.com/tamkardit-library/lexique_religieux_berbere_traduction_coran_amawal_ujjid.pdf

1-Taqsidt n Zakariyya slam fellas:

"K.H.Y.Ɛ. (1), d taqsidt n tmella n ugellid-ik ɣef uqeddac-is (lɛebd-is) Zakariyya (2), mi inuja Agellid-is s usuter uffir (3), yenna: (a y Agellid-iw : iɣsan-iw lwayit, u aqarruy-iw yecɛel (ucebbub-is) si ccib, u ur elliɣ ara a y Agllid-iw d ageswa mi ik i nessuter-aɣ(4)" [Maryem].

2-Taqsidt n El Isae:

"Tamanegt (seban) i win i yesnigen aqeddac-is (lɛebd-is) deg yi si lǧamaɛ aɣuddid ɣer lǧamaɛ ibaɛden i deg in-nemmer (nburek) tinilwin (ayen is i d yezzin), aken at neǧǧ ad iwali kra deg izmulen-nneɣ, d Netta id Amislay (i isellen) id Amiray (i yetwalin) (1)" [Al-Israe].

3-Taqsidt n sin n warraw n Adam:

"U eku-asen i d s tidett taqit/isalli n sin n warraw n Adam, yal yiwen degsen imudd asfel, yiwen degsen yetwaqbel (usfel-is), ma d waye-nni ur s yetwaqbel ara, (aneggaru agi) yennad :ar d ak enɣ-eɣ, yennad (waye-nni) : ebbi yetteqbal sɣur wid yellan d lmuttaqin (27) ma teleqeed afus-ik ɣuri aken a y itenɣe nekini ur n telaqeɣ ara ɣurek afus-iw iwakken ak enɣeɣ, (imi) tagadeɣ Allah Agellid n imeɣraden (28) smenyifeɣ ad tɛebbi ibekkaen-iw (dnubat-iw) d ibekkaen-ik, u ad tili deg at n tmest, u ayenni d ayen yeggunin wid yettelamen (29) dɣa tefka-as tnefsit-is ad ineɣ gmas, dɣa yenɣat, dɣa yuɣal deg/ger wid ixesen" [Al-Maida].

4-Taqsit n at lɣar:

"Mi erran yelmeyen ɣer lɣar, dɣa ennand:a y Agellid-nneɣ mudd-aɣ i d sɣur-ek tamella, u heggi y aɣ i d lewqama deg ayen iɣ yerza (10) dɣa nesɛueg imeuɣen-nsen di lɣar (nni) aas n iseggasen (11) sin akin nesker-iten id aken aner anwa ger snat n terbaɛin ara y ilin yeseb aken iwata takkit turfrint (exacte) n tɣimit-nsen (di lɣar-nni) (12) nekni nekku y ak id s tidett taqsi-nsen, nutni d ilmeyen felsen (umenen) s Ugellid-nsen u nerna-asen di tiddin nsen deg ubrid n ddin (13)" [Al-Kahf].



Aflu Aflu

Aflu (Aflou) d yiwet n temdint tuzga-d deg twilayt n Leɣwaṭ deg tlemmast n tmurt n Dzayer. Aflu tezga-d deg Yegnan Yulin, deg tama-nni umi qqaren "Adrar n ɛemmur". Tama agi llan deg-s yizuɣar ay deg d-imegghi wewri (lḥelfa) yernu d akal yelhan i tkessawt n wakraren. 

Imezdaɣen n tama agi asenti-nsen d amaziɣ, yernu sɛan yiwet n trakna yettwassnen, llun-is d azewwaɣ yernu yettwarqem s rrqem n Yimaziɣen. D yiwet deg trakniwin yettwareqmen s rrqem amaziɣ amsari yernu ixxamen merra sɛan-tt deg tama-nni. D acu kan, imezdaɣen n Waflu ur ten-mazal ara ssawalen tamaziɣt, maca iban dakk-n maci aṭas ay-a seg wasmi ay ttusɛerben. 

Isem n "Aflu" ad yili yekka-d seg yiwen wawal amaziɣ ay d-mazal la t-sseqdacen deg tcawit. Ɣur Yicawiyen, "aflu" anamek-is d lxir, d lbaraka, d aṭṭuqqet n lxir neɣ d timmerkantit. Mi ara d-tiniḍ s tcawit "flan-nni yesɛa aflu", anamek-is "yesɛa lxir, yefka-yas Rebbi lxir, d amerkanti". Dɣa icebba-yi Rebbi dakk-n tama n Aflu semman-as akk-a imi ay yella deg-s lxir. 

Xseɣ (bɣiɣ) kan ad d-greɣ tamawt dakk-n tama n Yegnan Iɛlayanen deg Ldzayer zraren-tt (influencer) yidurar n Wewras, anamek-is, yettban-iyi-d dakk-n idurar n Wewras ɣas beɛden ɣef Yegnan Iɛlayanen n tlemmast n tmurt-nneɣ, maca tiɣawsiwin n Wewras ttawḍent alamma d timiwa-ya. 

Greɣ tamawt dakk-n iceṭṭiḍen iqdimen n tilawin n Yegnan Iɛlayanen ttemcabin ɣer wid n tilawin ticawiyin, yernu ula d isɣunen n Yicawiyen ttemcabin ɣer wid n wayt Yegnan Iâlayanen. Ɣef umedya (lemtel), deg tama n Djelfa, tella yiwet n tama qqaren-as "idurar n Wayt Nayel" (djebel Ouled Naïl), yernu idurar-a ttwassnen s yiceṭṭiḍen d yesɣunen n tilawin-nsen. Tilawin-nsen ḥemmlent ad lsent aṭas n yesɣunen, ssekrafent acebbub-nsent u ttlusunt yiwen umendil ad as-tiniḍ d aɛmam nnig yiqerray-nsent, dɣa walaɣ dakk-n ula ɣer Tcawiyin xeddmen akk-a. 
Axxam Axxam

Axxam d lebni i yesɛan leḥyuḍ d ssqef, ideg zedɣen imdanen akken ad ḥerzen iman-nsen seg ugeffur d waḍu d usemmiḍ d lewḥuc..atg. S wawalen wiyaḍ: akken ad ttidiren di lehna. Imdanen-nni s umata d twacult d dderya. aṭas n yimdanen ttruḥen seg wexxam-nsen ɣer lxedma ṣṣbaḥ, ssyen a d-uɣalen tameddit akken ad ṭṭsen u ad ččen.

Di zzman amezwaru, argaz iruḥ seg wexxam ad iṣeyyed neɣ ad yexdem, ɣas ar tmeṭṭut teqqim-d deg wexxam. Meɛna tura, lḥal-agi yettbeddil deg kra n timura (turuft...atg.), u mazal-it deg timura tiyaḍ.
Adlis Adlis

Adlis d taffa n isebtar n lkaɣeḍ rqiqen yuran jemɛen s uxiḍi neɣ asenteḍ s llesqa, ssyin akin, a ten-ɣumen s lkaɣeḍ zuren. S imeslayen nniḍen, adlis d allus s tugta n tira n weḍris akken ad taweḍ tussna d tmussni ɣur yal amdan anda yebɣa yili, tallit yebɣa yedder-itt. Adlis daɣen mačči d aḥraz kan n yeḍrisen, d taɣawsa tafessast nezmer a tt-nawi deg ufus-nneɣ, s anda nebɣa ad nruḥ yis-s akken a tt-nɣer . idlisen ma ggten, nḥerrez-iten di temkarḍit n wexxam neɣ tin yebnan I yemdanen s umata meqqret ɣef tmezwarut .

Zdat ad yesnulfu wemdan isekkilen akken ad yaru tutlayt-is, yessuneɣ tiktiwin-is ɣef weẓru, amedya n yeslaḍen n Tasili deg uneẓruf n Tefriqt ugafa umi neqqar Tiniri. Akka I d-yebda umezruy n isalalen n tira akken ad yessenfali wemdan tiktiwin-is wa a ten-yeḥrez. Seg weslaḍ n weẓru ɣer win n ideqqi, akal-nni isi nettmahal afexxar, iɣerfan, yal yiwen amek d-yesnulfa asalel I tira-s.Si tallit ɣer tayeḍ asalel yemhez d tɣermiwin ; mačči d yiwen I yeqdec wemdan I tira, islaḍen n weẓru d wid udeqqi, tancirt, lkettan…

Iferɛunen sqedcen papyrus, d yiwen yemɣi teddzen.ssyin akin, iɣerfan nniḍen snulfan-d adlis amezwaru yesɛan isebtar n weglim n iɣersiwen umi fkan isem n parchemin. Ayen yura s tegrigit ugellid amaziɣ Yuba II yewweḍ-aɣ-d deg yedlisen n weglim n iɣersiwen…maca tagrawla n wedlis teḍra-d d wesnulfu n lkaɣeḍ di tazwara di tmurt n Ccin, ssyin akkin d tamacint n Mass Gutenberg di Lalman.d isekkilen yettembiwilen I d-yurwen adlis atrar I nesɛa tura.

Adlis amaziɣ s tutlayin tiberraniyin yetbɛa amhaz d-yeḍran deg wemḍal. Ma d win yuran srid s tmaziɣt tatrart ilul-d deg iseggasen 1980.Ungal Askuti, Faffa, Iḍ d wass d wiyaḍ ldin abrid I tutlayt d weɣref amaziɣ I lebni n tɣerma-s.

Ibaskiyen Ibaskiyen

Ibaskiyen d imezdaɣen n Tmurt n Yibaskiyen, d yiwet n tama ay d-yuzgan ɣef yiri n yilel (lebḥer), ger n Fransa akk d Spenyul akk d yidurar n Pyrénées utrimen (iɣerbiyen). D nitni ay d imezdaɣ iqdimen akk n tmiwa-yagi yernu ttmeslayen yiwet n tutlayt, tabaskit, seg wakken d taqdimt, ar ass-a werɛad d-ufin yimassanen d acu n tutlayt nniḍen ay tt-icuban neɣ d acu n twacult n tutlayin i ɣer ara tt-qqnen. Tamurt n Yibaskiyen ass-a tebḍa ɣef sin yeḥricen. Yiwen weḥric, win n ugafa (nord), d Fransa ay t-iḥekmen u yuzga-d ugezdu n Pyrénées-Atlantiques, ma d aḥric nniḍen, win n wenẓul , d Spenyul ay t-iḥekmen yernu yebḍa ɣef snat n tmiwa (timettiyin timaniyin) : tin n Tmurt n Yibaskiyen, tamaneɣt-is d Vitoria, akk d tin n Navarra u tamaneɣt-is qqaren-as Pamplona. D acu kan, Ibaskiyen ara yessuturen acḥal d iseggasen aya ad awin azarug-nsen , ttwalin tamu rt-nsen d yiwet-is, agdud-nsen yeddukel, yernu smenyafayen ad semmin i yiman-nsen "Euskaldunak" u ad semmin i tmurt-nsen "Euskadi", ma d tutlayt-nsen, qqaren-as "Euskara".

Di Spenyul llan azal n 2.600.000 n Yibaskiyen di lweqt i deg di Fpansa llan kan 250.000. Azal n 700.000 n Yibaskiyen ay yettmeslayen tabaskit di Spenyul, di lweqt i deg di Fransa, 400.00 kan ay tt-yettmeslayen.

Ibaskiyen sɛan yiwet n tɣerma d taqdimt aṭas yernu mazal-itt tedder ar ass-a, u sɛan yiwet n tsekla tatlayt d tamerkantit maci d kra, cennun-tt-id kra akken n yimedyazen umi qqaren id "bertsolari". Ibaskiyen mazal diɣ ṭṭfen deg waṭas n wansayen, gar-asen takessawt n wakraren deg wedrar, addal n takurt tabaskit akk d wadag n yiceṭṭiḍen.

Idrizen iqdimen akk ay d-ufan ɣef Yibaskiyen ttuɣalen ɣer 8000 n yiseggasen uqbel n Sidna ɛisa, u akken yebɣu yili, d igiman n yiseggasen ayaka seg wasmi ara ttidiren Yibaskiyen di tmiwa-yagi i deg llan ass-a. Seg wasmi ay bdan a d-keccmen yiberraniyen ɣer tmurt-nsen, Ibaskiyen, ladɣa wid n Navarra, zgan-d mgal-nsen u nuḍḥen akken ad ilin d ilelliyen. Dɣa nnuɣen mgal n Rruman yernu di tallit i deg llan Yinselmen sbedden tixlifin-nsen di Spenyul, yernu Fransa llan ḥekmen-tt Yefranken , ssawḍen Yibaskiyen ad d-gen tageldit timziregt di Navarra di 850, s ddaw n leḥkem n Inigo Arista. Tageldit-agi tewweḍ ɣer tallit-is n wureɣ s ddaw n leḥkem n Sancho III Ameqqran, ay iḥekmen tamurt si 1000 alammi d 1035. Ma di tama n ugafa, llan sɛan diɣ Yibaskiyen yiwet n tgeldit nniḍen ay yellan qrib d timziregt, d tin umi qqaren Soule. D acu kan, deg yiseggasen ay d-iḍefren, tufa-d Navarra iman-is zzint-as-d tgeldiwin timsiḥiyin (chrétiennes) si yal tama yernu tigi gant fell-as lḥers akken ad teǧǧ tilelli-yines u llant tettent-as-d seg wakal-is, dɣa seg yimir-n ay tuɣal Navarra tettɛeddi sya ɣer da s ddaw n leɛnaya n tgeldiwin-agi (Castilla, Aragon akk d Fransa), akken ur tseɛɛu ara uguren yid-sent. Maca, xas tella Navarra tettɛeddi s yisem s ddaw n leḥkem aberrani, isuḍaf-yines (leqwanin-is) d yeglamen (privilèges) n wid ay tt-iḥekmen llan mazal ttuqadaren. Ma d tageldit tabaskit n Soule tebda ula d nettat tettɛeddi s ddaw n leɛnaya n lḥekkam ifrensisen u seg yimir-n ay tebda a tesruḥuy cwiṭ, cwiṭ tilelli-yines. Di 1234, yuli Champagne Thibaud Amenzu ɣer leḥkem di Navarra u yewwi amkan n twacult-nni yellan teḥkem tamurt uqbel, d anect-a ay yeǧǧan Navarra ad teqqen ɣer Fransa si 1284 alammi d 1328. D acu kan, di tallit-nni n leḥkem afrensis, tesseǧhed Navarra tinettit-is tasertit , yernu werǧin qbilen Yibaskiyen ad ten-teḥkem Fransa. Xas akken ifuk leḥkem usrid n Fransa di Navarra, d yiwet n twacult tafrensist, Evreux, ay ikemmlen teḥkem tamurt. Ma d tama n Soule yewwi-tt ugellid n Fransa, Philippe le Bel di 1306, u seg yimir-n ay tuɣal d aḥric si tgeldit tafrensist. Uguren ay tella tesɛa twacult n Evreux di Navarra ldin-as tawwurt i Ferdinand II n Aragon akken ad yesdukel tama-yagi ɣer tgeldit n Castilla. Ma Navarra n Wadda (neɣ Navarre yellan ɣer tama n Fransa) tewwi-tt twacult tafrensist n Bourbon di lqern wis XVI. Di 1607, agellid n Fransa, Henri IV (Henri III n Navarra), ay yellan si twacult-agi, ikemmel asdukel Navarra n Wadda ɣer Fransa u seg wass-n ay tuɣal d aḥric si tmurt-a, tleḥḥu s usaḍuf n Fransa. Ma d Navarra taspenyulit, xas akken tella d aḥric si Spenyul s yisem, kemmlent tsuda-yines a xeddment alammi d 1841, asmi ay d asen-ttwakksen i lḥekkam ibaskiyen n tama-nni iglamen-nsen (. Yuɣ lḥal, teɣli Tmurt n Yibaskiyen di beḍḍu akk d leḥkem aberrani imi, si tama, Ibaskiyen ur nudan ara ad d-gen tamurt meqqren yedduklen, si tama nniḍen, timura d-yezzin fell-as llant ugarent Tamurt n Yibaskiyen di lǧehd. Di 1959, snulfan-d yiɣelnaẓriyen ibaskiyen yiwet n tuddsa timselleḥt, isem-is E.T.A, d tin ara yekkaten i lmend n uzarug n Tmurt n Yibaskiyen di Spenyul, xas akken tettunefk-as timanit i tama-yagi akk d Navarra di 1980.

Tirlandit Tirlandit

Tirlandit neɣ "tagaelit" (Gaeilge [ˈɡeːlʲɟə] "Gaylxa" s Tirlandit), d nettat ay d tutlayt taneṣlit n qrib merra imezdaɣen n tegzirt n Irland, xas ma yella ala kan 26 % n Yirlandiyen ara tt-yettmeslayen mliḥ ass-a. Anabaḍ n Irland yerr-tt d nettat ay d tutlayt tunṣibt (officielle), maca xas yebɣa tirlandit ad tuɣal d nettat ay d tutlayt tawḥidt i yes ara tleḥḥu tmurt sya ar sdat, mazal taglizit tesɛa azal meqqren aṭas, ama ɣur wegdud Irlandi ay tt-yettmeslayen kull ass, ama ɣur n udabu n tmurt-agi.

Irland d yiwet si tegzirin timeqqranin akk deg umaḍal, imi ay tesɛa 84.000 km2 (n yikilumitren imkuẓen). D acu kan, xas agdud aneṣli n tegzirt-a yiwen-ines, Irland tebḍa ass-a ɣef sin yeḥricen : Irland n Ugafa, ay teḥkem Briṭanya Tameqqrant akk d Tegduda n Irland, ay yewwin azarug-nnes di 1921, u tesɛa ass-a 70.000 km2 yernu zedɣen-tt 3.700.000 n yimezdaɣen. Maca seg wasmi ay d-tlul tegduda tirlandit (yewwin aḥric meqqren si tegzirt), ara ssuturen Yirlandiyen n ugafa ad teffeɣ Briṭanya Tameqqrant seg wakal-nsen u ad ttwaqqnen ula d nitni ɣer Irland tilellit.

Tirlandit d yiwet si tutlayin tiqburin akk di Turuft (Europe) u tekcem di terbaɛt n tutlayin tiseltin (celtiques) ay yellan d aḥric si twacult n tutlayin tihendurufiyin (indo-européennes). Dɣa xas ma yella tirlandit d tutlayt tahendurufit am teglizit neɣ tafrensist, ur tent-čuba ara aṭas, wanag čuba tutlayin ugar tutlayin tiseltin ay tt-iqerben, am Tikusit (écossais), Tamankst (ay ttmeslayen di tegzirt n Man), Tagalit (gallois/welsh) akk d tebriṭunit (breton) ay ttmeslayen di tama n Bretagne, di Fransa.

D timiwa i deg d-mazal medden ttmeslayen mliḥ tirlandit yernu d tin ay d tutlayt-nsen tamezwarut di tudert-nsen n kullas. Tuget deg yemḍiqen n Gaeltacht uzgan-d deg Wetram (lɣerb) n Irland akk d kra n tegzirin tutrimin. Aḥric meqqren seg yikuntiyen (comtés) n Donegal, Mayo, Galway, Kerry akk d Cork kecmen di tmiwa n Gaeltacht yernu azal n 80.000 n yemdanen ara yilin zedɣen di tmiwa-ya. Tuget deg yimezdaɣen-agi ttidiren s tfellaḥt neɣ s tkessawt, yernu aṭas n wansayen (traditions) irlandiyen iqburen ay d-mazal ddren ɣur-sen am uẓawan amensay (musique traditionnelle) akk d tutlayt tirlandit taqburt. 
Timiwa n Gaeltacht sɛan ddur' meqqren aṭas deg wesnerni n tutlayt tirlandit di Irland. Akken ad yesnerni udabu timiwa-yagi u ad tent-yerr leɛɛbent ddur' di tdamsa n tmurt, yesbedd-d tanegga n Udaras na Gaeltachta. Tanegga-yagi tettekkay deg wesnerni n tme! r rayt (tourisme) tadelsant di tmiwa n Gaeltacht, dɣa aṭas n medden ay d-irezzun ɣef tmiwa-ya akken ad issinen tutlayt d wansayen ineṣliyen irlandiyen, am wakken diɣ ara ẓren ccbaḥa n tmurt-agi, d ayen d-issekcamen idrimen imeqqranen i tmiwa-ya. Am wakken diɣ ay tessebɣas (encourager) tnegga n Udaras na Gaeltachta tikebbaniyin akken ad sseqdacent tirlandit di leqdic. Llant aṭas n tkebbaniyin ara yesseftayen (investir) idrimen-nsent di tmiwa n Gaeltacht, u anect-a d ayen inefɛen s waṭas tadamsa tirlandit.

Si tama nniḍen, imezdaɣen n tmiwa n Gaeltacht ssawaḍen taɣect-nsen ɣer wakk timiwa nniḍen n Irland, imi ay sɛan yiwet n rr'adyu mechur'en, "Raidio na Gaeltachta" yettmeslayen s tirlandit, yernu ttaken-as-d tameẓẓuɣt waṭas n medden, am wakken diɣ ara tleɛɛeb tilibizyu n tutlayt tirlandit , TG4, ddur' meqqren deg uselḥu n tutlayt-agi di tmurt merr'a. 

Assider n tutlayt tirlandit maci ala kan d idles irlandi ay yenfeɛ, wanag yewwi-d lfayda meqqren i tdamsa (économie) n tegduda tirlandit. D anect-n umi ifaq udabu n tmurt-agi, u s waya ay nezmer ad d-nini d akken tirlandit yettr'aǧu-tt lxir meqqren ɣer sdat, imi ay tettekkay di lebni n tmurt-is.

Theodor Herzl Theodor Herzl

Benjamin Ze'ev (Theodor) Herzl (tahungarit: Herzl Tivadar, taɛebrit: בנימין זאב הרצל ("Binyomin Ze'ev Hertzl")) (2 Mayyu, 1860 – 3 Yulyu, 1904) yella d aneɣmas uday n tmurt Uṭric-Maǧer, d netta i d-isnulfan zionizm.

Herzl ilul di Budapest, Maǧer, yezdeɣ di Vienne di temẓi-s u yeɣra dinna azref, lameɛna yuɣal-d aneɣmas. 
Di turuft n lqern 19, tella aṭas tamgelsamit (antisémitisme), ilmend lḥal-agi Herzl yebɣa ad ijemmeɛ akk udayen di yiwen tmurt, israyil, tasnakta-yagi tettusemma zionism..


Tisṭunit Tisṭunit

Tisṭunit d nettat ay d tutlayt tunṣibt n tegduda n Isṭunya yernu llan wazal 1.500.000 n yemdanen ay tt-yettmeslayen di tmurt-a (95% seg yimezdaɣen n tmurt) d wazal n 60.000 n yemdanen nniḍen ay yettidiren di lɣerba, gar-asen 20.000 deg Yiwunak Yedduklen (USA) d 14.500 di Kanada. Tisṭunit tesɛa diɣ wid ay tt-yettmeslayen di Litṭunya akk d Rusya, ladɣa di temdint n Saint Petersburg, di Finland, di Sswid, di Tgeldit Yedduklen (Royaume-Uni) akk d Ustṛalya.

Tutlayt tisṭunit d yiwet si tutlayin tuṛaliyin. Tawacult n tutlayin tuṛaliyin d tin yebḍan ɣef wacḥal n yifurka, yiwen deg-sent d win umi qqaren tutlayin tifinubaltiyin, yernu deg-s ay tella tisṭunit. Yiwet si tutlayin ay tt-icuban aṭas d tutlayt tafinlandit ay ttmeslayen di Finland, yernu tella diɣ yiwet n tutlayt, tamjaṛit (hongrois) ay ttmeslayen di Tuṛuft tagmuḍant (tacerqit), teqreb ɣer tisṭunit imi ula d nettat tettekka di twacult n tutlayin tuṛaliyin. Yuɣ lḥal, llan kra ay iɣilen d akken imi ay tettuneḥsab Isṭunya d yiwet si tmura tibaltiyin (d tamurt ay d-yuzgan rrif n yilel -lebḥeṛ- Abalti), dɣa ula d tutlayt-is tetbeɛ ɣer twacult n tutlayin tibaltiyin, am tlitwanit akk d tlitṭunit (siked utṭun wis 3 n Tebrat n Yimedyazen), d acu kan, xas Isṭunya teqreb ɣer Litwanya akk d Litṭunya, tutlayt-is ur tcuba tid n tmura-yagi wanag teqreb ugar ɣer tfinlandit. Yuɣ lḥal, seg wakken tettemcabi tisṭunit ɣer tfinlandit alammi ula d wid ay tent-yettmeslayen zemren ad msefhamen wagar-asen, yernu snat-agi n tutlayin cerkent azal n 83.5 % seg umawal-nsen. Tutlayin nniḍen yettemcabin aṭas ɣer tisṭunit d tid ay itebɛen, am nettat, s afurk n tutlayin tifinubaltiyin am tkaṛilit (ay ttmeslayen wazal n 10.000 n yemdanen deg Ugafa utrim -nord-ouest- n Rusya), akk d kra n tutlayin ayen yellan ɣef yiri n nnger am tingrit, talivunit akk d tvultit, yernu seg wakken yeshel wemsefham ger n tutlayin-agi alammi ay llan ula d kra n yimassanen ay tent-yettwalin d tintalyin n yiwet kan n tutlayt. 
Tisṭunit tebḍa ɣef snat n tentalyin (dialecte) timeqqranin, tisṭunit n Ugafa (nord, neɣ tin umi qqaren tisṭunit n Talinn, tamaneɣt), akk d tisṭunit n Wenẓul (sud, neɣ diɣ tin umi qqaren tisṭunit n Tartu), am wakken yal yiwet si tentalyin-agi tesɛɛa tiduntalyin-is (sous-dialectes), nezmer ad d-nebder seg-sent tiduntalyin timulgiyin ay ttmeslayen deg wenẓul utrim (sud-ouest) akk d tduntalyin n Voru Setu ay ttmeslayen deg wenẓul agmuḍan (sud-est). Ma d tisṭunit n ugafa, nezmer diɣ ad tt-nebḍu d tiduntalyin u ad d-nebder seg-sent : taduntala n tegzirin, d tisṭunit ay ttmeslayen di tegzirin n Saaremaa akk d Hiiumaa, ay d-yuzgan deg utaram n Isṭunya, deg yilel Abalti; taduntala n yiri n lebḥeṛ n ugafa-agmuḍan ay icuban mliḥ tafinlandit; takodaveret ay ttmeslayen di tmiwa n Kodavere akk d Maarja Magdaleena, akk d tduntala tutrimt (taɣerbit) ay ttmeslayen deg yiwen n weḥric meqqren di tmurt, yekka-d ɣef tmiwa n Laanemaa, ɣef ugafa n Parnumaa akk d utaram n Harjumaa. Xas ma yella anect-agi akk n tentalyin ay tesɛa tisṭunit, maca yezmer ad d-yili wemsefham s tentalyin-agi merṛa ger n wid ay yettmeslayen tisṭunit. 
Tutlayt tizeɣt (standard) akk d tsekla ay tesseqdac ass-a Isṭunya d tin ay d-yekkan si tentala n tisṭunit n ugafa, d acu kan, tisṭunit n wenẓul tesɛa diɣ ula d nettat tasekla tatlayt (littérature orale), d tamedyazt, ay yesɛan ma cwiṭ, 350 n yiseggasen seg wasmi ay d-tennulfa. 
Tikkelt tamenzut i deg ay tekcem tisṭunit s annar n tira, d imassanen almaniyen ay tt-yuran, dɣa taɣdirawt (orthographe) ay sqedcen wigi i lmend n tira-s d tin ay iqerben ɣer teɣdirawt n talmanit u ɣef wanect-a ay d-yeqqim wedriz (lateṛ) n tira talmaniyin di tid n tisṭunit alammi d talemmast n lqern wis 19. Si 1850 d asawen ay bdan Yisṭuniyen a snernayen taɣdirawt-nsen akken ad tt-rren d tizeɣt (standard), dɣa bdan tekksen s kra n wayen yellan d aberṛani di tirawt-nsen (écriture) u ttaran-d deg wemkan-is isekkilen ara ten-yedǧen ad d-neṭqen tutlayt-nsen akken tt-id-netṭqen di laṣel, maci akken tt-id-inetṭeq uberṛani. Agemmay ay tesseqdac ass-a tisṭunit yesɛa 17 n tergalin (consonnes) akk d 9 n teɣra (voyelles). 
Ass-a, tuɣal tisṭunit tizeɣt d nettat ay d tutlayt ay yettuseqdacen yernu ay yettwaqeblen deg yeswiren (niveaux) merṛa n tmetti. D acu kan, asmi ay tella Isṭunya s ddaw n udabu asuvyati, d tarusit ay yellan d tutlayt tamenṣabt tawḥidt yernu ɛerḍen Yisuvyatiyen ad mḥun tisṭunit akk d yedles isṭuni si tmurt-a, maca ayen ɛerḍen ad t-xedmen ur d-yewwi ara abaɣur meqqren, imi ay kemmlen medden ttmeslayen tisṭunit yernu lemmden-tt di tmiwa merṛa n tegduda, yernu igerdan ay d-ilulen si jjwaǧ n Yisṭuniyen akk d Yirusiyen llan ula d nitni lemmden tisṭunit. Di 1990, yessebded-d unabaḍ isṭuni Aseqqamu n Tutlayt Taɣelnawt i lmend n weḥraz akk d ussebɣes (encouragement) n usseqdec n tutlayt tisṭunit. Ass-a, xas ma yella tarusit mazal tesɛa azal-is di tmurt-a yernu nezmer ad d-nini tettusemma d "tutlayt tamenṣabt" tis snat, tisṭunit attan a tettuselmad yernu tettuseqdac deg yiɣerbazen yernu win yebɣan ad yuɣal d aɣarim (citoyen) isṭuni tewwi-d fell-as ad yissin tutlayt-a. Deg ugafa agmuḍan (nord-est) n tmurt, anda yettidir umur ameqqran akk deg Yirusiyen n Isṭunya, mazal llan yiɣerbazen irusiyen, d acu kan, maci d ahucal (obligatoire) ɣef medden ad sseɣren igerdan-nsen deg-sen.
Tisṭunit ay ttmeslayen yiminigen Isṭuniyen di lɣerba --d tisṭunit ay llan ttmeslayen-tt yeɣriben iṛuḥen ɣer Marikan di tallit n Wemgaru Amaḍlan (guerre mondiale) wis sin-- temxallaf citṭ ɣef tisṭunit tizeɣt yettuseqdacen ass-a di tmurt, maca mazal wid yettmeslayen tisṭunit di lɣerba zemren ad fehmen wid ay tt-yettmeslayen di tmurt. D acu kan, ilaq kan ad d-nger tamawt d akken kra seg wayen ay d-uran yeɣriben s tisṭunit yemxallaf ɣef wayen d-ttarun ass-a wid yellan di tmurt, imi tutlayt ay llan ttarun-tt zik di lɣerba amzun iɛedda-tt zzman ass-a, mi akka ay snernan Yisṭuniyen tutlayt-nsen di tmurt-nsen. 
Ar ass-a werɛad ur ẓrin ara yimassanen melmi ay d-frurint tutlayin tifinubaltiyin (gar-asent tisṭunit) seg tutlayt tajaddit ay tent-id-yefkan, d acu kan, ass-a sɛan kra n yisallen ɣef temlilti ay mlalent tutlayin-a akk d tutlayin nniḍen deg umezruy. Ifinubaltiyen bdan ttemlilin d yegduden ijirmaniyen (lejdud n Walmaniyen n wass-a) si lqern amenzu n Sidna Aisa, yernu anect-a yedǧa aṭas n wawalen ijirmaniyen ad d-kecmen tutlayt-nsen u ad d-qqimen ar ass-a di tisṭunit. Sakin, di lqern wis sebɛa n Sidna Aisa, bdan diɣ ttemlilin Yifinubaltiyen akk d Yeslaviyen (lejdud n Yirusiyen n wass-a) yernu seg yimir-n ay bdan keccmen-ten-id diɣ wawalen islaviyen. Alammi d 1520 ay d-uran Yisṭuniyen iḍrisen-nsen imenza s tisṭunit, d win umi semman "Ddeɛwat n Kullamaa", yernu di tezwara n lqern wis sbeɛṭac, bdant a d-teffɣent tjerṛumin (grammaires) timezwura n tisṭunit. Xas ma yella anẓul n Isṭunya yesɛa yiwet n tsekla n yisefra d tanesbaɣurt (tameṛkantit) maci d kra, tasekla-ya ur tt-urin ara alammi d talemmast n lqern wis tseɛṭac. 
Di tazwara n lqern wis tseɛṭac akk d tlemmast-is ay tebda diɣ a d-tettlal tutlayt tisṭunit tatrart (moderne) di tira, imi tallit-a tella-d d tin i deg thenna tmurt yernu tebda a d-tettlal tɣelnaẓrit (nationalisme) deg wulawen n Yisṭuniyen. Tiddukla Tisṭunit n Wid Yeɣran, ay d-sbedden di 1838, tessuffeɣ-d aṭas n yedlisen akk d tsufiɣin (publications) nniḍen, gar-asen(t) Kalevipoeg, d yiwet n telkensit (collection) n yedlisen n yisefra iɣerfanen (populaires) ay d-yeffɣen ger n 1857 d 1861. Di tallit-nni daɣen ay d-ffɣen yeɣmisen imenza n tutlayt tisṭunit, nezmer ad d-nebder gar-asen "Perno Postimees", ay d-yeffɣen ger n yiseggasen n 1857 d 1863, akk d "Tartu Postimees" ay d-yeffɣen si 1864 alammi d 1880. 
Yuɣ lḥal di tallit-nni, d Rusya ay yellan teḥkem Isṭunya yernu ahat d leqdic-nni ay bdan xeddmen-t Yisṭuniyen imir-n akken ad d-ssidren tutlayt-nsen ay yedǧan Irusiyen ad rren tarusit d tutlayt tamenṣabt (officielle) n usselmed di Isṭunya. D acu kan, ur tɛetṭel ara tennulfa-d terbaɛt nniḍen n yimura isṭuniyen, di tezwara n lqern wis ɛecrin, d tin umi semman "Noor Eesti" neɣ tarbaɛt n "Isṭunya Tilemẓit", yernu kemmlen leqdic i lmend n wesnerni akk d usseǧhed n tutlayt-nsen taseklant (littéraire). Dɣa uɣalen yimura isṭuniyen tekksen s kra n wayen yellan d arusi neɣ d almani si tutlayt-nsen u ttnadin ad d-ssidren deg-s ayen yellan d-yekkan si tisṭunit taneṣlit, am wakken ay rran tasekla tafinlandit akk d tin n Tuṛuft n Wetram (lɣerb) d tiliwa i seg ay d-ttagment tikta-nsen (idées). Imura-yagi yecban Johannes Aavik, snernan mliḥ tamawalt (léxique) n tutlayt tisṭunit, dɣa skeflen-d awalen isṭuniyen ineṣliyen ay d-mazal ddren di tentalyin (dialectes) yemxallafen n tmurt, reḍlen-d diɣ awalen si tfinlandit ay icuban mliḥ tisṭunit, am wakken ay d-snulfan iẓuran imaynuten i seg zemren ad d-ssuddmen awalen. Di 1920, asmi ay tewwi Isṭunya azarug-is (indépendance) amenzu, tegra-yas-d tegnit n liser i tutlayt tisṭunit, d acu kan, di 1940, asmi ay d-kecmen Yisuvatiyen tamurt, qedcen yineggura-yagi ɣef wamek ara mḥun tisṭunit u ad d-ḥettmen deg wemkan-is tutlayt tarusit ay ttwalin imir-n d nettat kan ara yesduklen akk igduden isuvyatiyen. Teqqim tegnit-agi alammi d 1990, asmi ay tuɣal tisṭunit i tikkelt nniḍen d tutlayt taɣelnawt di tmurt-is. Ass-a, mbeɛd ɛecṛa n yiseggasen n wussisen (efforts), tuɣal tisṭunit d tutlayt ay tfehhem tuget deg yimezdaɣen n Isṭunya, yernu yis-s ay tesselḥay tmurt-agi tamecṭuḥt tiɣawsiwin-is. 
Wagi d yiwen n usefru si tsekla tisṭunit, tura-t-id Lydia Koidula (1843-1886), d yiwet n tmedyazt n tmurt-a. Tasuqilt sɣur "Winna", si Luxembourg.

Yugerten Yugerten

Yugerten neɣ Yugurten (Jugurtha s tlaṭinit) yella d agellid n Numidya seg ussegwas 113 armi d 104 send n Ɛisa.

Armi tgeldit n jeddi-s Masnsen , aḥric ameqran n imezdaɣen n Numidia llan ttɛicin s tafellaḥt, s wayagi ttemxallafen ɣef Imaziɣen-nniḍen ur nettissin ara taflaḥt imi ɛacen s tameksa in lmal. Masnsen ixelq-ed yiwet n tagelda (tajumma-s azal n Ledzayer n tura) akk-d yuɣal-ed d amdakkel n Roma deg 206 UL (uqbel n lweqt-nneɣ). Mbaɛd ma yemmut, yettwaxellf-ed s mmi-s Misipsa. Yugerten yella d aɣerfan gar lɣaci n tmurt-is, akter anagar n Misipsa, ɣef wagi aneggaru agi iceggeɛ Yugerten ɣef "Hispania" (isem i fkan Irumaniyen i Spanya deg lweqt-nni). 

Misipsa ikcem-it weɣbal imi ma ikemmel akka yezmer ad yuɣal d agellid mbeɛd lmut-is; deg lewqam n Misipsa d arraw-is ara a t-id-ixlefen.

Misipsa ur yesɛi zhar imi taɣerfant n Yugurten ternu akter ayen tella asmi yella deg tmurt; deg "Hispania" Yugerten, d amnay ifazen tizya-s, yerbeḥ lmeḥibba n kra n yemdanen yesɛan ccan deg Roma. Deg asutel n Numantia iqeddc-ed s lǧehd lwahid Gaius Marius anda yeẓra agufsu n Irumaniyen. Qqaren belli yenna-d ɣef Roma belli tella yiwet n “Temdint yerkan, i qqurben ɣef aɣelluy-ines, ara ula d yiwen a-ţ-yeɣ.”

Imi yemut deg 118 Misipsa, igelled azal n 30 iseggasen, yettwaxlef s sin warraw-is Aderbal akw d Hiemsal. Hiemsal akk-d Yugerten imeren kan bdan imenɣi-nsen; Yugurten yenɣa Hiemsal ayagi yebda daɣen yella ssiba n ttrad n Aderbal mgal Yugurten. Imi iwala belli ur yezmir ara ad iqabel Yugurten s lɛasker ines Aderbal yerwel ɣer Roma. 

Imawalyen n Roma, ahat s ssiba n ugufsu-nsen neɣ s ţideţ bɣan ad fakken s uɣiwel amlasay agi, kecemen garassen, ferqen tamurt ɣef sin; Yugerten igelled ɣef utrim n tamurt, Aderbal ɣef ccerq. (iseggassen mbeɛ tazniwt n Roma teberreh belli tama n Yugerten tella axir n tama n Aderbal, teccur s lekyasa, lemeɛna is sin llan s drus n lɣaci akk-d drus n lerzaq)

Deg 112 Yugurten yerna ttrad ines mgal Aderbal, lameɛna deg tikkelt agi yesker-ed urrif n Roma ɣef yiman-is axaṭer yenɣa kra n Irumiyen i llan ttɛwanen Aderbal. Mbeɛd kra n imenɣi mgal Roma, Yugurten isselm-ed yiman-is lameɛna yerbeḥ aglam meqqren; annect agi ibedd ccek ameqran deg lweqt-nni, s tikkelt tajdidt, mgal ugufsu n imawalyen n Roma akkd Yugurten.

Useqqamu ameqran n Roma, s timelwi n aɛdaw-is Gaius Memmius, illuɛad ɣef amenzad adigan n lɛesker-is deg Tafriqt n ugafa ad yuɣal ɣer Roma i wakken ad iɛeddi di ccreɛ. Jugurten daɣen yemsaffar-ed ɣef Roma anda lɛeqliya tamekridt ines tban-ed ɣef lɣaci merra.

Imenɣi kkren-ed gar Numidia akk-d Amenkud Arumani; aneggaru agi icegɛ-ed aṭas n lɛesker ɣef Tafriqt n ugafa seddaw timelwi n l consul Quintus Caecilius Metellus. 

Imenɣi mgal Yugurten dumen kra n iseggasen mbla lexsara tameqrant n Yugurten; ɣef wagi Useqqamu ameqran n Roma yextar Marius, aɛeskri n Metellus, ad yelli d lconsul amaynut deg Tafriqt ad ikemmel ttrad agi.

Marius yella d aɛdaw iwaɛren aṭas imi yenɣa ayen yella deg webrid-is. Marius icegɛ-ed amarag-is Lucius Cornelius Sulla ɣer Bukus I, agellid n Mauretania', s talilt n Bukus i-t-ixedɛen Yugurten yettwaṭṭef ger iffasen n Sula. 

Yugurten yeqqim deg Lḥebs n Tullianum, deg temdint n Roma, 6 wussan armi yemut si fad akk-d d laz.

Amezruy n imenɣi n Yugerten llan deg yiwen n tektabt s tutlayt Talatinit iwumi qqaren “"De Bello Iugurthino"” imenɣi n Yugerten.

tazniwt = propagande

aglam = privilege 

Amenzad = commandant 

Aurelius Victor Aurelius Victor

Sextus Aurelius Victor ("a." 320-"a." 390) yella d anmezray akk-d asertay n umenkud Aromani.

Aurelius Victor yella ameskar n yewit n tektabt iţusemman Amezruy n Roma seg lweqt n Augustus ("Gaius Julius Caesar Octavianus") armi n Iulianus ("Flavius Claudius Iulianus") (360), yeţwaktab azal n 361. Iulianus yefkaya-s asehru imi yerat d anebdad ("praefectus") n "Pannonia Secunda". 

Aurelius Victor izmer ad yelli amdan nni i g-yellan d "lconsul" deg 369 lwahid d mmi-s Valentinianus I ("Flavius Valentinianus"), akk-d d anebdad n temdint n Roma (389).

Inmezrayen umnen belli Sextus Aurelius Vector yura-d rebɛa n tira ɣef umezruy atrar:


Tira agi, am akken yura iwsawen, ţwarunt ddaw azwel n Historia Romana (Amezruy n Roma), lameɛna tira tis rebɛa d allus n tira tis tlata i tella. 

Tira tis sin teţwaru, ɣef tikelt tamezwarut, deg Napoli azal n 1472, ɣef ssifa n rebɛa n isuned, seddaw n lisem n Plinius Ilemzi ("Gaius Plinius Caecilius Secundus") mačči am tira tis rebɛa i teţwaru deg "Strasbourg" deg 1505. 

Tazrigt tamezwarut merra si ger n tira agi tella n Andreas Schottus (8 n isuned, "Antwerp", 1579); mebla ma neţţu daɣen tazrigt tartar n "De Caesaribus" n Pierre Dufraigne ("Collection Budé, 1975").


Adris agi Ikker-ed seg yewin n wedris n l “Encyclopædia Britannica” asuned wis tmenya; tira i yellan deg ugzum n lbaylek.

Nikola Kopernik Nikola Kopernik

Nikola Kopernik d amussnayyur, aẓar-is d apuluni. Ittwassen s teẓri I d-iqqaren : iṭij d areggag (ur ittmimiḍ ara) di tlemmast n umeɣrad (univers). Amaḍal itezzi ɣef yiman-is abrid i wass, deg usseggwas ɣef iṭij (système hélicocentrique).

Kupernik ilul ass n 19 di furar 1473 di temdint n Torun di tmurt n Pulunya, gar twacult n imzenza d yinawuren (fonctionnaires). Xal-is Lukas Watzelrude imended ɣef tɣuri ines. Deg usseggwas n 1491, Kupernik ikcem ɣer tesdawit n Krakubi, syin akkin iruḥ ar tmurt Ṭelyan ad iɣer tussna n tijjit d wezref di Padu (tasdawit anda isɣer, kra n 100 issegwassen d asawen, umussnaw ameqqwran Galili). 
Deg usseggwas n 1497, yuɣ timsirin ɣef wezref di tesdawit n Bologne, din i yezdi taxxamt d usalmad amussnak Dominico Maria Novara (1454-1504). Kupernik, ilha-d s trakalt (géographie) d tussnayyurt (astronomie).
Deg usseggwas 1500, ifka isaragen ɣef tussnayyurt di Rome.
Deg usseggwas 1503, Kupernik ikfa Duktura-ines n uzref, di Ferrare.

Seg usseggwas 1503 ar usseggwas 1510, Kupernik illa ɣer xal-is di Plogne. Gar usseggwas 1507 d usseggwas 1515, ikfa adlis ɣef tussnayyurt "De Hypothesibus Motuum Coelestium" a se "Commentariolus".
Deg usseggwas 1512, Kupernik ittekka di tesmilt I teknawt (comission de réforme) n uszemz. Deg usseggwas 1517, yura-d adlis ɣef isurdiyen, ibda lsas n udlis-is "De Revolutionibus Orbium Coelestium" I ikfa deg usseggwas 1530.

Zzat tegrawla takupernikit, imussnawen la d-qqaren: amaḍal ur ittmimiḍ ara. Tiknurin (planètes) illan tezzint I umaḍal.
Anagraw akuperniki (système de Copernic) ibedd ɣef:
- Yiwet : amaḍal itezzi deg yiwen wass ɣef yiman-is, deg usseggwas ɣef iṭij.
- Tis-snat, tiknurin nniḍden zgant tezzint ɣef iṭij.

S waya, Kupernik isebrurez-ed amek illa wass d yiḍ.
Maca, ayen i d-inna, di lqern XVI, d kra kan imussnawen I t)irefden; I t-yumnen; tugett ugin ayen I d-yenna; ayen id- yufa.

Taseɛdit Yasin Taseɛdit Yasin

Taseɛdit Yasin (Tassadit Yacine) d tamusnamdant (anthropologue) tazayrit seg Tmurt n Leqbayel, teqdec aṭas ɣef yedles akk d tsekla tamaziɣt u temɛawan d waṭas n imdanen iqedcen ɣef tmaziɣt. Taseɛdit tejmeɛ-d aṭas n yeḍrisen n tsekla timawit tamaziɣt n Tmurt n Leqbayel am akken tezrew (étudier) u tesleḍ (analyser) iḍrisen niḍen. Tessuffeɣ aṭas n yedlisen ama ɣef tsekla tamaziɣt neɣ ɣef tmetti n Yimaziɣen. Deg yedlisen-is, tessuqul-d (tesṭerjim-d) iḍrisen imaziɣen ɣer tefransist.

Taseɛdit Yasin tlul-d s yisem n Taseɛdit Titouh. Deg 1985, tesbedd-d akk d Lmulud Mɛemri, tasɣunt n "Awal". Tasɣunt-a d alug n tezrawin (cahier d'études) ay d-yelhan d tmetti d tutlayt n Yimaziɣen.

Taseɛdit tesɛedda dduktura-yines deg tesdawit n Paris 3, deg 1992. Asentel d dduktura-yines tsemma-yas : "Productions culturelles et agents de production en Kabylie. Anthropologie de la culture dans les groupes kabyles du XVI° au XX° siècle" (Asfares adelsan d yimeggiyen n wesfares deg Tmurt n Leqbayel; tasnamdant n yedles n trebbaɛ tiqbayliyin ger leqrun wis XVI d wis XX).

Maca uqbel ma tesɛedda dduktura-yines, tella tebda la d-tessuffuɣ idlisen. Yiwen seg yedlisen-is, "Lounis Aït Menguellet chante", d Kateb Yacine s timmad-is ay as-d-yuran tazzwart, yernu d tazwart-agi ay d adris aneggaru akk ay d-yura Kateb, deg Ctember n 1989, aggur uqbel ma yemmut. 

Ass-a, Taseɛdit la tqeddec d taselmadt deg Uɣerbaz n Tezrawin tiɛɛlayanin n tussniwin timettiyin (Ecole des hautes études en sciences sociales - EHESS deg Paris).

Wagi d umuɣ n yedlisen akk ay ssawḍeɣ ad ten-id-afeɣ yines :

1987 :

1988 :

1989 :
Adlis-a yeffeɣ-d deg Ldzayer deg 1990, ɣer teẓrigin n Bouchène.

1993 :

1995 :
Tiẓrigin "La Decouverte/Awal", Paris ISBN 2707124192.

2001 :
Mulud Ferɛun Mulud Ferɛun

Mulud Ferɛun, Lmulud At Caɛban, d amyaru aqbayli. Illul ass 8 meɣres 1913 di Tizi Hibel di temnaṭ n Tizi Wezzu. Yemmut ass n 15 meɣres 1962 di Lebyar tama n Ledzayer tamanaɣt. I t-inɣan d amussu n O.A.S.

Tadiwennit d Mulud Ferɛun

Teffeɣ deg l'Effort Algerien n 27 furar 1953 yesteqsa-t Maurice Monnoyer.

Yerra-tt ar teqbaylit Amor Rekis 

S lferḥ ameqran ad awen nehdu tadiwennit d Mulud Ferɛun ara isufɣen ungal-ines wis sin, Akal d Idammen ɣer tizrigin Le Seuil. Adlis-a, i d-yettwacekkren aṭas, war ccek ad isɛu azal ameqran imi yettmeslay ɣef lɣerba n iqbayliyen ar Fransa.
’’ Mulud Feraun ata da zdat-i , yusad srid si tmurt n yiqbayliyen. D acu tenniḍ ad temlileḍ yid-s tura ..? " i d-yesteqsa Emmanuel Roblès di tilifun . 
Ulayɣar nniɣ-awen srid i qebleɣ. Azgen n tsaɛtt mbaɛd, win ara yeqqimen ɣur-i "mmis igellil", yekcem ɣer lbiru-inu. yiwen ufus yerfed lemḍela wayeḍ aqrab n uglim. 

Yessers ayen ibub. Yeẓẓel afus-is yexmes yid-i s leḥmala. 
Mulud Ferɛun yettban amzun d imsetḥi maca mi d yuki kan s teflest neɣ laman ad yelli iman-is, yettmeslay, yettqesiṛ awen d iban ulac argaz lɛali am netta. 
Netta yettmeslay-d nek taɛwadɣ-as tamuɣli s tuffra. Deffir tismaqalin tettreqriq deg taṭucin-is tafat n tudert. Yessers sin ifasen iberkanen sufella lbiru . Icetiḍen i yelsa ḥman , aqerruy-is yeǧǧa-t ɛaryan , tamgarṭ-is tettban i-yid am akken tekcem deg tuyat-is seg ubalṭu aqehwani i yelsa.Udem yennecraḥ ɣas anyir tkerz-it ddunit. Acebbub d ulwiɣ, aberkan am claɣem-is i cebḥen imi-s m’ ara yecmumeḥ.
Siwlaɣ-d ɣef ungal-inek amezwaru. 

-Uriɣ "Mmis igellil" deg ussan iberkanen n umgaru, s teftilt n "ukanki".Rriɣ deg-s ayen akk yellan deg ul-iw. 

Ungal a d ameddurman* , neɣ akka ? 

-Ih…aṭas i fkiɣ i wakken ad yeffeɣ udlis a acku iḥuzayi laẓ di kra n ussan . ɣas akkeni imru ur yeḥbis armi ukiɣ i wayen i zemreɣ ad ggaɣ. Cciɛa i d-yewwi tesbeɣs-iyi akken ad aruɣ idlisen niḍen. 

Yernad d akken ilul deg Tizi-Hibel taɣiwant n Larbɛa n at Iraten deg tama n Igawawen. Deg twacult tagellilt.

I baba-k d acu yella ixeddem ? 

-D afellaḥ I yella ɣef iman-is di tallit-nni i lullaɣ maca deffir 1910 terra-t tmara ad yeǧǧ akal n lejdud yeḍfer abrid n unadi n uxeddim anda niḍen. Imir-nni Iqbayliyen ur ttinigen ara ar Fransa maca ar tama n Qsentina. Ruḥ a zzman armi yufa iman-is deg imɣizen n Ugafa , di Lens syen yedda ar tama n Paris . Yella ixeddem ar Fonderies d'Aubervilliers mi t yewwet umxix deg uxeddim. 

Nezmer ad ninni d akken baba-k yeṛwa laɛtab akken ak n irebbi. Deg acḥal yid-wen i tellam ? 

-Semmus (5), sin deg-sen d arrac. amaẓuẓ d aɣen d aselmad .

Deg "Mmis n igellil", turiḍ s ubrid n ungal temẓi-inek d leqraya-k. Tewḍed ar iswi-k s "iɣalen-ik". Aṭas i tɛajb-iyi tabɣest-ik…. 

-Ur zmireɣ ad ttuɣ yiwen seg iselmaden-iw id yefkan afus n tallalt akken ad i fken lbursa akken ad kemleɣ leqraya deg Tizi-wezzu akk d ENA (aɣerbaz amagnu n Lezzayer). 

Melmi id tuɣaleḍ d aselmad ? 

-Deg useggas n 1935 . Seg ass-nni aṭas n tɣawsiwin i seɣraɣ ladɣa di Tewrirt Mussa , sin ikilumitren ɣef taddart- iw, seg 1946 ar 1952. 

Assa aqlik-id d anemhal n uɣerbaz n warrac n Larbɛa nat Iraten …. 
-D tidett Akka ih, seg wayyur n tuber. 

Aɣerbaz n 300 inelmaden s timeɣri tanemmadut*, tferḥeḍ ? 

-Deqs-aɣ. ɣur-nneɣ aman di tbernint d trisiti. Amejjay d ufarmasyan zdat-nneɣ kan.Igerdan qqaren akken ilha acku bɣan ad lemden aṭas n tɣawsiwin. 

Tzewǧeḍ ? 

-Zewǧaɣ, ɣur-i 6 igerdan , ameqran deg-sen d bab n 13 iseggasen. 

Newweḍ ɣer w "Akal d idammen". Mulud Ferɛun yessereḥ deg meslay….nettḥulfu d akken adlis yecreḍ aṭas n wayyuren n tensuft. Adlis mazal yedder deg-s, ɣas akken atan yakan deg Paris. 

Amek ik d t ussa tikti n ungal-a amaynut ? 

-Tamezwarut d cciɛa n ungal id uriɣ deffir wa i-d-iyi sbeɣsen ad aruɣ wiyaḍ. Tis snat, tikti tusa-yid akken ad suqlaɣ iman (rruḥ) n Teqbaylit, ad iliɣ d anagi.Nek d aqbayli aquran d mmis uqbayli,seg mi d lulaɣ i zedɣeɣ di Tmurt-a .Iqbayliyen d imdanen am nutni am wiyaḍ.Nek aqli-yi da i wakken awen t id inniɣ. Seg mi bdiɣ tira n udlis a, yeṭafar-iyi ameddakel-iw Roblès , ɣur-s ass-a 20 iseggasen segmi tesnaɣ.Netta i yesbeɣsen di yal tikkelt yettased ar ɣur-i ar Tewrirt ad yessefqed ma kfiɣ-t neɣ ala, takerrust-is tameɣbunt aṭas i tenaɛtab deg iberdan yettalin s adrar .Ad teẓrem d akken tadukli ar ɣures macci d awal kan.
"Ungal n Aɛmeṛ d Marie ."

ɣef acu yettmeslay ungal akal d idammen ? 

Mulud Ferɛun ur d yerra awal din din. Yebda yetturar mebla ma ifaq s inziz (llastik )yufa sufella lbiru , mi t yeḍleq yeddem akeryun . Yeḍeqr iman-is ar deffir ikemmel : 

-Niɣ-as lɣerba n Iqbayliyen tezmer ad efk yiwen neɣ kra n idlisen .Bḍiɣ lɣerba ɣef snat : seg 1910 ar 1930 akk d 1930 ar assa."Akal d Idammen "yettmeslay ɣef tallit tamezwarut, ad rnuɣ ungal niḍen ɣef tallit tis snat. 

Ayɣer snat n talliyin ? 

-ɣef akken ttwaliɣ yella umgarad (lxilaf) ameqran ger snat talliyin-a . lɛeqliya n Iqbayliyen n w ass-a yettinigen ar Fransa ur telli maḍi am tin n iqbayliyen isen irẓan asalu.Yif akken wejden Iqbayliyen n 1953 imi taɣen tanumi i tmeddurt n temdint maca yif akken ṭfen imezwura di tjadit d tmurt.Llan ttḥirin melmi ara uɣalen ar taddart s isurdiyen ara ten isuffeɣen seg yir liḥala ig llan ddren.Ass-a nettidir ayen niḍen. 

Siwlaɣ-d kra fell-as

-Wwiɣ-d deg "Akal d idammen" taqsiṭ n Aɛmer, ilemẓi n 14 iseggasen, i d-uznen ɣer Paris netta d iǧiran-is deffir umgaru n umadal amezwaru.Aɛmer yella ixeddem d amenwal ɣer warraw n taddart-is .Di Fransa yebda ixeddem am netta am atmaten-is deg umɣizi (lmina).Deg yiwet n tmeddit yenɣa war aɛemmed yimen uqbayli.Ameɣbun meskin ur yezmir ad yuɣal ar tmurt imi yugad at nɣen tawacult n umerḥum.Yeqqim di Fransa.Zrin 15 iseggasen , yettu leḥder, yejma tamurt d tudert n imesdurar . Yewwi yides tameṭṭut-is Marie , taparizyant ig ṛwan lemṛaṛ n ddunit.Sin iseggasen segmi d yuɣal ,yessawel-as-d lmektub-is, nɣan-t. 

"Ameslay nneɣ ikemmel, Mulud Ferɛun yettara ɣef akk isteqsiyen-iw."

Yella kra tetthegiḍ ? 

-Ih, acku ayen yaɛnan iman (rruḥ) n Teqbaylit meqqer maca yewɛar at terreḍ akken iwata. 

Ad yilli ukemmel i Mmis igellil ? 

-Aya macci d awezɣi…maca deffir waya, ad suffɣeɣ war ccek adlis i d-yessumen Brouty ɣef tmeddurt n yal ass n yiqbayliyen. Tajmaɛt, tala, ssuq, tuɣalin n iɣriben si Fransa…atg.Ad kemleɣ adlis-a s tmucuha. 

Melmi tettaruḍ ? 
-Deg ass lehhuɣ d twurri , ttaruɣ deg iḍ d ussan n ustaɛfu.ttaruɣ qrib yal ass 3 neɣ 4 tewriqin, ma ǧǧan-t-iyi tikta a tteǧǧaɣ i wass niḍen. 

Mi tettaruḍ tetabaɛḍ aɣawas (leblan)? -Zeggireɣ s tira n tikta s umata.Mi ttaruɣ i ttqeɛideɣ taqsiṭ.S umata ẓriɣ anda tedduɣ maca mi ttaruɣ ttasen-t tikta d tegnatin ur nwiɣ. 

Amek i tettwaliḍ udmawen n ungal-ik ? 

-Ttareɣ s tidet iman-iw deg umḍiq-nsen. Tsuturaɣ-ten.Di tagara d nutni ara i d innin d acu ara aruɣ. 

Nettkemil ameslay,mass Ferɛun yenna yid d akken ad yewwet tarzeft ar Paris deg ussan n ustaɛfu n tfaska ( Paques) ilmend n tuffɣa n udlis "Akal d Iddamen".Le Seuil, war ccek as d ggen tameɣra (ad nfaṛes tagnit ad nesmekti d akken tizrigin-a uɣen izerfan n udlis "Mmis igellil"). 

Anwi idlisen i tḥemleḍ ? 

-Aṭas i ɣriɣ.Zik ur tceriṭeɣ ara nnig wacu tceriṭeɣ ass-a.Testtbenaɣ idlisen ilsanen, wid yaɛreḍ ad yer amyaru alsan s lekmal-is acku alsan ur yelli yelha s lekmal neɣ diri s lekmal.Amyaru af akken ttwaliɣ ur yesɛi azref ad yemeslay ɣef imdanen s ustehzi.Yak tecrekḍ-iyi ṛṛay ? 

"Mulud Ferɛun d amusnaw s tidett u d amyaru mu zeddig wul. Ẓṛiɣ itri-s at yessiweḍ ɣer lebɛed, Akken yebɣu yili, tiɣṛi-s seg tid mu ilaq a nsel !"

tawwuri: leqdic, axeddim.
yettwakkes seg www.imyura.net. 




Sigmund Freud Sigmund Freud

Sigmund Freud d argaz n tmusni i d-isnulfan Tiklislett. Ilul ass n 6 mayu 1856 di Freiberg (Moravie), di Uṭric-Maǧer n tura. Imut di 23 cṭember 1939 di Lundun, tamurt n Legliz. Qaren netta d Karl Marx d Friedrich Nietzsche, llan d krad yergazen i bedlen udem n tusna n tfelsafit taqburt.
Carl Gustav Jung Carl Gustav Jung

Carl Gustav Jung, d amsekliseḍ, d amusnaw n Tiklisent n tmurt n Swis. Yura aṭas n idlisen af Tiklisent s tutlayt talmanit. Ilul ass n le 26 yulyu 1875 di 'Kesswil', taɣiwant tamecṭuḥt n Swis. Imut ass 6 yunyu 1961 di 'Küsnacht' di Swis.

Mi yeɣra deg uɣerbaz n 'Bâle', i kemel taɣuri n tmejjayt d tiklisent. Di 1907, imlal d umusnaw n tiklisent Sigmund Freud, i tyugaren s 19 isegasen. D timlilit i bedlen amecwar-is di tusna n tiklisent. Di 1912, ur mesfhamen ara af kra n tɣawsiwin n tiklisent n Freud.

Di 1920, iruḥ ar tafriqt ugafa ilmend unadi ines.
Leonardo Fibonacci Leonardo Fibonacci

D amussnak (mathématicien) aṭelyani, Leonardo Fibonacci, neɣ Leonardo Pisano (Leonardo n Pise), ilul di temdint n Pise tamdint n tnezzut (commerce). Mi yewweḍ 20 n yiseggasen di ticett-is iḍfer baba-s ɣer tafriqt ugafa (ar Bgayet) din i yeɣra anagraw n usmiden ihendiyen d usmiden inselmanen. Mi d-yuɣal ɣer Turuft (Europe), deg useggas 1202, yessuffeɣ-d adlis "Liber abaci", deg-s i d-immal asmiden anselman d wulac (0).

Fibonacci yura ɣef tiẓri n yemḍanen d tnezzeggit (géométrie), yettwassen daɣen s umazrar (suite) n "tlalit n iwtal":

U1=0 ; U2=0 ; Un=Un-1 + Un-2 n>2 (0, 1, 1, 2, 3, 5, 8, 13, ...).

Amazrar-agi isnulfa t-id asmi is d-sutren kra n imɣiden ɣef tnerni n iwtal-nsen. Ran ad walin acḥal n iwtal ar a d-yeǧ myal awtul illan ɣur-sen. Dɣa netta, imi i issen i tusnakt tikli issal-id amazrar yeṭfen ism-is ar ass-a : amazrar n Fibonacci.


Leonardo da Vinci Leonardo da Vinci

D anaẓur alsawi (artiste humaniste), aflurunti (Ṭelyan), d amekla (peintre), d asreqqat (sculpteur), d amasdag (architecte), d ajenyur u d amassan.
Leonardo da Vinci d Aṭuskani (agafa n Ṭelyan), ilul ass n 15 di yebrir 1452 di temdint Vinci zdat n Firenze. Ar usegg°as 1466 ikcem d anelmad ("garzone" akken i sen-qqaren di Ṭelyan) ad d-ilmed takult d usreqqet deg usak°en (atelier) n Andrea del Verrocchio (1435-1488). Seg usegg°as 1478 Léonard de Vinci yuɣal d anaẓur ilelli.

Deg usegg°as 1482 Leonardo da Vinci ikcem d ajenyur n Ludovic Sforza, amḍebber (duc) n Milano.
Deg usegg°as 1502 iqdec d ajenyur i César Borgia amḍebber n Romagne. Yuɣal ar Milan deg usegg°as 1506. Deg usegg°as 1507 iṭṭef amḍiq d amekla n Louis XII n Fransa izedɣen imiren di Milano.

Seg usegg°as 1514 ar usegg°as 1516 idder di Rome s ddaw ijufar n Ubab (pape) Léon X, izdeɣ di teɣremt (palais) Belvedère di "le Vatican", din iqqdec tussna.

Deg usegg°as 1516 Leonardo da Vinci iwweḍ ar Fransa d aqeddac n François I. Asegg°as-ines aneggaru idder-it di teɣremt n Clos-Lucé, zdat n Amboise anda immut ass n 2 di magu 1519.

Gar tiktulin n Léonard de Vinci llant:

Bernardo Atxaga Bernardo Atxaga

Bernardo Atxaga, isem-is n tidett Joseba Irazu, yernu ilul-d di 1951 di temdint n Asteasu, di temnaḍt n Guipuzcoa, di Tmurt n Yibaskiyen n wenẓul, di Spenyul. Atxaga ay yeɣran tussniwin tudmisin (sciences économiques) di tesdawit, yeqdec azal n ḥdac wagguren di tbanka di temdint n San Sebastian. Sakin, yuɣal ɣer tesdawit akken ad iɣer tasnagayt u seg yimir-n ay yekcem s amḍal n tira akken ad yuɣal d yiwen seg yimura imeqqranen n tutlayt tabaskit akk d tespenyulit. 

Adlis amezwaru ay d-yessuffeɣ d ammud n yisefra umi isemma Ziutateak (timdinin), yura-t di 1976, yernu sin n yiseggasen sakin, yerna yessuffeɣ-d ammud nniḍen n yisefra, Etiopia, d win i yes ay ibeddel si lqaɛa tamedyazt tabaskit u yerbeḥ-d fell-as arraz n wezɣan (prix de la critique) aspenyuli. Ikemmel dɣa seg yimir-n yettaru, u di ɛecrin n yiseggasen-nni ay d-iḍefren, yessuffeɣ-d ugar n ɛecrin n yedlisen n tsekla i yigerdan akk d yelmeẓyen, am wakken ay yura imsuyas i waṭas n tesgilin n rr'adyu akk d tceqfatin n umezgun. Atxaga yesɛa diɣ assaɣ iǧehden akk d uẓawan abaski imi ay yura acḥal n tezlatin s tutlayt-is.

D acu kan, tamelt-yines tameqqrant deg wemḍal n tsekla yekseb-itt-id s wungalen-is i yes ay yuɣal yettwassen akk deg wemḍal ladɣa imi ay ten-id-ssuqlen ɣer waṭas n tutlayin. Ungal amenzu ay yura, "Bi anai" (Sin watmaten) yerbeḥ-d yis-s Atxaga arraz n wezɣan i tikkelt tis snat di 1985. Rebɛa n yiseggasen sakin, di 1988, yessuffeɣ-d Atxaga ungal-is ay ifazen akk, Obabakoak (at Obaba), d win i ɣef d-yerbeḥ Arraz Aɣelnaw n Tsekla (Primio Nacional de Literatura) n Spenyul u yella-d d amaru abaski amenzu ara d-irebḥen arraz-agi, am wakken ay d-yerbeḥ diɣ fell-as arraz n wedlis abaski, Euskadi, akk d warraz n wezɣan aspenyuli i tikkelt tis tlata. 

Obabakoak nzan seg-s 30.000 n wudmawen. Si ger yedlisen nniḍen ay yettwassnen ay d-yessuffeɣ Atxaga, nezmer ad d-nebder "Tamurt n Yibaskiyen akk d Yedles neɣ mi ara d-yaki yinisi", "Anẓad ay d-yemɣin deg yiles" akk d yiwen n wedlis i yigerdan isem-is "Shola akk d yilfan". Si melmi kan, yerna yessuffeɣ-d daɣen sin yedlisen s wazal-nsen, "Argaz awḥid" akk d "Igenwan-nni". 

Tirawt n Bernardo Atxaga d tin i deg texleḍ tsekla tamaynut n wass-a akk d tsekla tamsilawt ay d-yettmeslayen ɣef tɣawsiwin akken llant di tudert, ama lhant, ama d iri-tent. Deg wungalen-is, Atxaga yettban-d seg wid yekkaten ɣef ugama yernu udmawen d wid ay d-yeddem seg wegdud abaski ara yettqabalen lehmum n tmetti n tallit-agi-nneɣ. Yuɣ lḥal, werǧin yenwi Atxaga d akken ad d-yaweḍ wass i deg ara yuɣal yisem-is mechur' am wass-a, yernu kra ttxemmimen, qqaren-as d akken Bernardo Atxaga yessaweḍ ad as-d-yerr ttar' i tutlayt tabaskit, ay yettwaḥeqren acḥal, imi ass-a tewweḍ Madrid alammi ay testeɛr'ef s yiwen n umara d Abaski. 

Mixayel Aleksandrubicc Bakunin Mixayel Aleksandrubicc Bakunin

Mixayel Aleksandrubicc Bakunin (s trusit Михаил Александрович Бакунин), imi qqaren tikwal Michel Bakounine, illul ass 30 di mayu 1814 di Primuxino, di tmurt n Rrus, imut ass amenzu di yulyu usseggass n 1876 di Bern, tamurt n Sswis d afilusuf awernaḍ (anarchiste). Acḥal d asseggas d Pierre-Joseph Proudhon illa-d d tala-s n tikta.

Ass-mi idder di Mosku d Saint-Petersburg illa issuqul-d imarayen ilamniyen am Hegel d Fichte ar trusit. Di 1842, yusa ar tmurt n Lalman u si imi iwweḍ imlal n ilmeẓyen inelmayen n tmurt n llalmen di Berlin. Syin, idda ar Fransa anda imlal d Proudhon d George Sand u issen-d daɣen imnejla n tmurt Polonya.
Si Paris, iruḥ ar tmurt n Swiss anda izdaɣ kra iseggasen u anda ikki u igar tamawt ama s tiga am tikti d ṭaqa n imussuten inelmayen.

Ass-mi akka I illa izdeɣ di tmurt n Swiss, anabaḍ n tmurt-a ira a t-isqarqer ar tmurt-is, tamurt n Russ. Bakunin yugi. U tigin-a ines tessassa as-d tukwsa n wayen isɛa, ama d axxam ama d ayen nniḍen. Di 1848, di tuɣalin-ines ar Paris, yura kra n wawalen d imsarɣiyen mgal tamurt n Rrus u dgha anect-a iwwi yas-d tufɣa si tmurt n Fransa, ittwaqerqer-d seg-s.

Amussu agrawliw n 1848 ifka yas abrid s wayes ikcem ar gar kra n trebbuɛa ifetlen arway d tektiwin ɣef tugdut. Ikki deg umennuɣ n Dresde n 1849 u dinna dɣa I ittwarez, “taɣdemt” teddem fell-as tamgart, u ittwarez “ar laxart”. Fkan-t, neɣ rran-t, s ifassen ttwaqnen, I udabu n tmurt n Rrus, win izemmemen fell-as tawwurt n tazult u I t-yuznen, kra issegwassen s yin, ar lka n usemmar n Siberya deg useggas n 1855.

Deg useggas n 1861, deg yiwen n ttriḥ i s-fkan I kra n wussan irwel ar tmurt n Japon, d Iwunak Idduklen u tagara ar tmurt n Lingliz. S yin idder akw tudart-is di Turuft, ladɣa di tmurt n Sswis. Di 1869 issali yiwet n tdukli tasertant: Tadukli Tanemlayt n Tugdut. Maca ugin as I tdukli agi ines anekcum ar tmenzut n Tagraɣlant Inemahalen (Internationale des travailleurs), nnan as tadukli inek ulac deg-s tirrebbuɛa tigraɣlayin. Dɣa assegwass nni, tebḍa Tdukli ya u wid illan ttekkin akw deg-s ddan ar Tagraɣlant Inemahalen iman nsen, myal yiwen ansi I ikka.

Di 1870 isseker-d ahetrwel d ummennuɣ di Lyon, maca ur issaweḍ sani n kra. Maca xas ilul-d din immut din umenniɣ-a, izga, kra iseggasen s yin, d amedya di Tɣiwant n Paris. Karl Marx d Friedrich Engles ufan as anamek diɣen: tasnaraft n tigellel.

Deg useggas n 1872 Bakunin essufɣen-t seg ukabar amarksiẓri di temlilit n la Haye imi imgaraden di tamuɣli netta d Marx. Marx inna ilaq uwanek anemlay ar isseddun timsal ar tuksa uwanek s wadda, ma d Bakunin ur iwala ara I wacu awanek akken ad tili tuksa ...uwanek-a.

Xas akken Bakunin, si zik, ittwali di Marx tigzi ɣef sin iḍaren, maca yufa-t tikwal ittzuxu u imiren id-inna d akken abrid n Marks ar Tesnaraft ar yawwi wid iddan deg-s u ma s yis-s urǧin ad tili tegrawla tanemlayt.
Bakunin iceḍ daɣen imi iwwet di Marks ɣef iẓuran-is udayen u Marks inna daɣen ɣef Bakunin belli ittargu deg iḍ deg ass u ɣef anect-a Bakunin inna-d : d tidett!

Iffeɣ Bakunin seg wannar umennuɣ di Luganu deg useggas n 1873 u immut di Bern ass n 1 di yunyu 1876. Issal-id u eǧǧa-d amussu agraɣlan awernaẓri.
Tawernatt macci kan d arway, di tazwara d ameggel n tikta, d amennuɣ ɣef izerfan, d tugin n tesnaraft uwanak ɣef wudem n tugdut.

Asirem d tektiwin n Bakunin fɣent-ed deg udlis-is Ilu d Uwanek. Fell-as netta tura Madeleine Grawitz Bakunin di teẓririgin Calamin-Levy 2000.

Muḥemmed Cafiq Muḥemmed Cafiq

Muḥemmed Cafiq d yiwen umyaru, d amnadi, d azamul n tmaziɣt di tmurt n Merruk. Illa d anemhal usinag ageldan n yedles amaziɣ (IRCAM) alama d 2002.

Ilul Muḥemmed Cafiq ass n 17 ɣ wayyur n Cutanbir ɣ useggwas n 1926 ɣ tmazirt n Ayt Sadden, illan ɣ tseggiwin n Fas. Mad yad iɣwêra ɣ temdint n Aẓru (Merruk), ɣ tinmel nnes ittussan s Lkulij n Uzêru, idêfr tiɣêri ayelliɣ yumêz turagt ɣ umezruy d udiplum yâden ɣ tussna n usegmi. Mayad ad as irzêmen iɣarasen ad yeg yan ɣ imasayen n tsertit n usegmi ɣ Merruk. Zeɣ lliɣ teffaɣ Fransa, ikka kigan d twuriwin ɣ iger n usigmi : zeɣ lliɣ ten ikka ar itekka f tɣêri izwaren ɣ kigan n tmedinin n Merrok, ar amezza n umaru n tneɣlaft n usselmed ɣ tezwuri n iseggwasen 1970, ar anedad n Tinmel tageldant. Mekli daɣ isseɣwera taàrabt, tafransist, amezruy, tussna n usegmi. Iggi n uya, yega Muhammad Cafiq ameslay ɣ Tkadimit n Tgeldit n Merrok. Tigariwin ad, yega t ugellid d unebdad n Ircam ittuskaren tigariwin ɣ Rbât.

Muhammad Cafiq yega ɣ imezwura lli ifrken s udem imennawen n tmagit tadelsant n Merruk. Zeɣ tizwuri n iseggwasen 60 ɣ tasut ad izrin, ad immaɣ af d ittuyassan s udem ad izzemzêlin Merrok nger timizar yâden. Kigan d tɣarasin as immaɣ ad is imel i inamuren mas d ur iqqan ad ttun tizrigin llif ttuska tmagit n Merrok, sellawent akw uggug amaziɣ. Mkan af yara ɣ tseɣunt n Afaq yan mennaw imagraden f wammak idran n umarg n tammaɣt f tmazirt lli nnan imaziɣen iseggwasen llid tekcem Fransa. Maca yan ur t yiwi ɣ uzemz an ɣ zun d awal ad. Mdden urta d ffuɣen ɣ tnaniwin llis izdâ umussu anamur asiwel nnes. Tamaziɣt tega agdal s ur isnem yan. Mkan af daɣ iswangem ad yasi imis n Lislam imennawen, lislam ur iqqen f ixef nnes. Asɣan ad ismanen imerrukiyen, yiɣi ad ibedd mnid n usiwel issimɣuren s yan udem issiwiden uggug aàrab neɣ akw azûr aàrab, illulen ɣ imula n umussu anasiriy ɣ Miser, d Lbaàt ɣ Surya d Làiraq. Mqqar d uyan, imerrukiyen sul qqent wallen nnesen f tuggt n uggugen llif ttuska tɣesa nnesen.

ɣ yan uzemz lliɣ isat usiwel n izerfan ufgan ar d ikcem tamazirt, saten mdden ar sawalen f izerf n twisi ɣ tudert tasertant, ɣ tudert tadelsant, ssaten imaziɣen ar sawalen awd nettni s izerf nnesen ɣ wawal, s izerf nnesen ɣ iɣerm. ɣin aɣ d tugga twuri izgan n Muhammad Cafiq af ad yawes ɣ tnekra n wawal d idels amaziɣ. Mad yad yara yan udlis iggezzulen f umezruy imaziɣen, adlis izdâren ad issimmim i imaziɣen awal n umezruy isreg asen ad daɣ ccen ifrawen ɣ tasɣart n wawal illan ɣ Dren, issufeɣ d amawal taàrabt tamaziɣt, d yan udlis ɣef tejrrumt tamaziɣt, yawes d yat trabut n imaziɣen ɣ usufeɣ n tseɣunt Tifawt ifkan atig igguten i tirra s tmaziɣt.

Ameskan amaziɣ ad yegan yan ɣ idêrisen igguran yara Muhammad Cafiq. Ira gis, ɣ tferka n ayelli mu ttinin asmutti adimukratiy, ad yesmun imaziɣen af ad inin amnad nnesen ɣ tizi yad n tudert tsertant n Merok.

Musa Musa

Musa (s tɛebrit: מֹשֶׁה "Moce" "Mošé", s teɛrabt: موسى, "Mūsā"), d mmi-s n Ɛamran akked Yukibed. D ameskar, d amdan amenzawi deg idles n laɛqed aqbur. S uwehi n Rebbi, d netta i yuran ayen umi qqaren s tefranṣiṣt Pentateuque. D 5 n yedlisen imezwura n laɛqed aqbur (Genèse, Exode, Lévitique, livre des Nombres, Deutéronome), anda id iḥka tudert-is, amezruy n lejdud-is, d win n At israil. 

Asmi i d-ilul, yemma-s tuga-d agellid Ferɛun ad a ttineɣ akken i yurga ilaq ad ineɣ yal llufan aɛibrani i d-ilulen imiren asmi i d-ilul Musa. Tuɣal d tegrit ar waman n Nil, s wanda i t-idekkes yelli-s n ugellid-a. Dɣa tenna-k, "MSYTHW" neɣ "Mecitihu", anamek ines "Kkes-aɣ-t-id seg waman". Syen i d-yekka yisem "MSH", neɣ Musa. 

Daɣen llan wid iqqaren belli, isem n Musa, yekka-d si tutlayt i hedren imiren imaṣriyen, seg awal MS, anamek-is "Yekka-d", neɣ "Yefrurex-d".
Llan daɣen wid iqqaren, awal-a yekka-d si tmaziɣt "Mmi-s", imi neẓra Tamazɣa ur tebɛid ara af tmurt n Maṣer.
Musa yuɣal yetturebba-d seg teɣremt n ugellid Ferɛun. Asmi yuɣal meqqer, iwala amek nezfen, uḍenen, qṛeḥen wid yellan d atmaten-is deg idammen, war ma yeẓra. Wid yellan di ɛibraniyen, d iqeddacen n ugellid Ferɛun. Dɣa yiwen n wass iwala yiwen umaṣri la yekkat yiwen wergaz aɛibrani, yenɣa-t u yenṭel-it. Asmi yelḥa wawal af wannecta, dɣa yerwel si tmurt n Maṣer ar tmurt n Medyen. Yewweḍ ar yiwen wanu iḥud kra n tameksiwin n Medyen mgal kra n yergazen imeksawen. Dɣa tiḥdayin-a ar tenṭ s axxam n babat-nsent, i yellan meqq°er di Medyen. Isem-is nettaf-it ihi di Madyan "Jethro" (יתרו) neɣ "Réuel" (רעואל). Ilmend n wayen yexdem, yefka-yas yelli-s "Séphora" (צפורה) ad yezweǧ yid-s. 

S uwehi n Yakuc, iseggasen mbaɛd, yuɣal-ed ar tmurt n Maṣer i wakken ad yefk tilelli i wegdud Aɛibrani, i yellan s ddaw uzaglu n ugellid Ferɛun. I wakken a ten-isuffeɣ seg Maṣer ar tmurt n Kanɛan. Yuzen-as-d Yakuc mraw (10) iludan, ak° d tagruma n ilugan ak° d iṣuḍaf n wejjed, timetti, d wučči. Annecta yak° illa-d deg wayen umi isemm-a Tura (Torah).

Yuba I Yuba I

Yuba I (v. 85 - 46) d agellid aneggaru n Numidya usammar di tallit n -60 armi d -46. d mmi-s n Hiempsal II agellid n Numidya.
deg ṭṛad yekkren ger Julius Caesar akk d Pompeius ɣef udabu, netta yefren Pompeius yedda yid-s acku yezṛa d akken ma yeṭṭef-itt Caesar a-tt-iseḥṛes ɣef Tmazgha.
asmi i tt-yewwi Caesar, Yuba medlent-d fella-s tewwura, ula d wid-is unefn-as, akken ur iɣelli ara ger ifassen n Caesar, ibegs-d ad ineɣ iman-is, u ayagi s umenuɣ netta d umeddakkel-is aRumi Petreius, msenɣen, d Petreius i yemmuten d amezwaru, Yuba netta i t-inɣan d aqqeddac-is.
S tmettant n Yuba I, d tallit n igelliden irbiben ara yebdun, amedya dɣa d mmi-s Yuba II.
Yuba II Yuba II

Yuba wis sin (-52/50 armi -23), mmi-s n ugellid Yuba I, yella d agellid n Muriṭanya. Tameṭṭut-is tamezwarut d Cleopatra Selene II.
Tafsut Taberkant Tafsut Taberkant

Tafsut taberkant d isem i nettak i tɣewwaɣint tukriḍin i ṭṭerḍeqen di Tmurt Leqbayel akkw d imḥaqen id yefka igen azzayri gar yebrir 2001 d yebrir 2002. Amḍan n wid yemutten gar imesbaniyen yettali ar 126 dɣa amḍan n wid yettwajerḥen yettali ar ugar n 5000.

Ass n 20 deg ibrir, d amulli n tefsut imaziɣen, amulli n tefsut n tlelli.
D yiwen wass i deg a nesfugel i tikkelt tis 25 tadyant n imaziɣen.
Anwa-t weqbayli ur nesli neɣ ur nessin tafsut n imaziɣen? Anwa-t umaziɣ im’ ur yiwiḍ yissel? Wa yecfa wa ala akken it-iccenu Abranis deg yiwet si tezlatin-is maca, tura, seg weqrur-nni amecṭuḥ alma d amɣar-nni acaraf, ssnen awk anamek-is uzemz-a*.
Azekka daɣen, a nemyager akk d yiman-neɣ, akk d weḥric-a axatar deg umezruy azi* n Tferka n ugafa.

Mačči d asfugel iɣ-d-yeggran ass-a, ur ɣ-yeţţak wul i waya acku gran-aɣ-n yiswan wuɣur mazal werɛad nessaweḍ, yeggra-ɣ-n webrid i mazal ur ifuk ara, ggrant-aɣ-n ccfayat ur neḥriz akken iwata... teggra-yaɣ-n tutlayt nneɣ i yuɣalen amzun d taǧǧalt. Ggrant-aɣ-n terwiḥin n wid yeţwanɣan di tefsut taberkant. Widak-nni i d-yekkren di 80 d widak i d-yekkren di 2001 yiwen n yiri nsen. Timesbaniyin-nni i yeḍran di tmurt n leqbayel send iḍelli, iḍelli neɣ ass-a, ţţakent-ed udem n weqbayli i yerɣan af tlelli.
Ayen awk wiɣer id-nessaweḍ ass-a, 123 n imeɣrasen i nɣan iserdasen d isultiyen n udabu azzayri aɛrab inselmizri akk d ibuxusen-is, yesban-aɣ-d dakken: ger yiḍelli d wass-a, ulac dacu i ibeddlen fell-aɣ. Imi mazal neqqen arrac nneɣ am yizan, teţwaḥreṣ ugar n yiḍelli. « Aman-nni yeččuren d ḥellejɣar d nutni d nutni, bedlen-asen kan acemmux »
Tafsut imaziɣen mačči kan akka i ţ-lul-ed ger yiḍ d wass: dayen wiɣer i d-nessaweḍ, dayen awk id-yekkan zdat-es i ţ-id-ismentsen.

Idim mazal tuɣ yeḥma ass mi yeţwakkes usarag n Dda lmulud af tmedyazt taqburt n yeqbayliyen(asarag-a tuɣ teţţuhega-n i wass n 10 di Meɣres), yugi-ţ udabu azzayri, teţwakkes kan akka...d amnukal n ugerzu n Tiz-Wezzu s yiman-is i s-ţ-yennan i dda Lmulud.
Si tal tama, di yal adrum, bdan medden ţţarran nnehtat si cayaḍ i sen-iserkeb udabu azzayri, bdan ţţiwzagen waman...aseqqi yemmar-ed akken yerɣa. Meḥyaf-nni i isik Bu-iledyen af yeqbayliyen yezzi-d af bab-is, tefɣ-ed tiɣri n wid yugin ddel d uzaglu. Dɣa tetṭerḍeq af tikkelt, temmar-ed af yiwin yidis.
K. Belqasem d yiwen seg yiḍan n “El-Moudjahed“ i s-d-itekkan i dda lmulud, s rregmat akk d useglef; ira ad yefk iɣil i wat-is: wid-nni iɣ-d-imedlen tiwwura, wid-nni iţţarrayin af wegdud.
Tamesbanit tamenzut i d-yellan di Tizi-Wezzu d tin n 11 Meɣres 1980, tsembiwel addad (liḥala) n timiren. D inelmaden d tinelmadin n wasif Ɛisi d Ḥesnawa i yetṭfen tuɣḍaṭ-a, ur ẓẓrin ara kan dacu i yellan yegguni-ten …

Aɣaram asdawan n wasif ɛisi, mazal-it ar ass-a i wakken a d-yesmekti wid yeţţun, akken a ten-d-yeḥku af yiḍ-nni n 19 Yebrir mi d-mkuben iserdasen s yeqjan. D ahmaj i hemjen deg inelmaden d tnelmadin. Acḥal iwin ar lḥebs, acḥal ɛedmen ger-asen...
A nekk seg wayaki mebla ma neţţu awk imeɣnasen i s-yefkan udem azedgan i wayen i d-yeḍran. Ur ntekk ara kan akka ma yella ur d-nudir irgazen am Ɛebbuṭ, Lunawsi, Mezdad, Saɛdi, Mhenni, Zituni... d yawk arrac nneɣ i iseblen iman-nsen i wakken tadyant n 20 Yebrir a ţ-aweḍ ar tal taddart di tmurt n Yeqbayliyen.
Aseggas yezzi af waya, si tama n Bgayet iɣ-d-tekka taɣrit n Imaziɣen tikkelt-a... Tafsut n 1981 Ilmeẓyen d telmeẓyin n din ččan aḥlalas n udabu azzayri, awal nsen yiwen: werǧin ad teḥlelli-d tugduţ i yeqbayliyen.

Seg wass-nni, Iqbayliyen fkan awal, ggulen dakken tineţţi nsen ur tnegger u s deffir-sen ḍefren-d imaziɣen s umata. Ulayɣer a nesṭuqet awal, d timuggiyin i asenfar nneɣ.
Imal n yeqbayliyen atan di tmurt nsen, iẓuran-nsen ɣzan almi anda yiwen ur yessin…Imal n tutlayt nsen atan ger tarwa-s, atan di tmurt-is, deg urebbi n warraw-is.
Talalit n Umussu Adelsan Amaziɣ s tumert medden ay ţ-muggren, ass-nni i yebda umennuɣ af yidles d tutlayt nneɣ yeţţali yeţnerni almi ass-a, ulac win ur nessin xas ula cwiyya n umezruy nneɣ. Tafat iɣ-d-isiɣ Umussu d ajgagal s wiyes nerfreẓ abrid deg wi’ nteddu, nerfed aqerru nneɣ ar igenwan mebla akukru.
Ula ma xas ass-a, Amussu yebḍa d icḥricen seg mi kkan ikabaren nnig-es, iswi-s amenzu n win n widak icḥemlen ayla nsen, akal nsen...

Azekka d amulli n wass mi d-tefrari tagut af wid iran seg wul tugduţ d yetṭfen deg iẓuran nsen…amennuɣ simmal irennu, agdud simmal yeţţaki.
Ad rnuɣ af wayaki, amennuɣ n imeɣnasen s yimru , tamedyazt d ccna.

Ass n 18 yebrir 2001, Masinisa Germah, asnawan ilemẓi, ttweneɣ s uzayaḍ n tamegwḥelt taymanit sɣur imestulen deg taqcelt n tamsetla n At Dwala. Tadyant agi — i kecmen deg umazrar n timeskanin tiɛdawin mgal timeḍrit sɣur tidusiyin n tasunḍa — attili d aferdis n ussenker n tanekra taqbaylit. Timeskanin ṣeggement deg akkw Tamurt Leqbayel maca imusnawen tetsawelen ar urusan iwakken ur d yettili ara ucaf n idammen. 

Ass n 21 yebrir 2001 deg umenni n 11 n ṣṣbeḥ, tamsetla n Amizur tsseḥbes 3 ibalmuden yetṛuḥun ar usarir n tɣiwant s iselmaden nsen n uddal akkw d imddukal nsen. Isali yexdem tuzzya n twilayt dɣa iselmaden kkeren iwakken tikli am ttagi ur ilaq ara ad ttili tikelt nniḍen. 

Ass n 22 yebrir 2001, yella-d amsegraw di Amizur sakkin usiwel n unmalu n iselmaden n twilayt nni. Llan kra n imyuḍḍafen war teqseḥ. Iḍ n wass nni, aneɣlaf n ugensi, yedmen isalan n ulɣu yettwerren d azayez sɣur anzaḍ n tamsetla taɣelnawt ɣef lmut n Masinisa Germah, yesseɣret (ɣef Masinisa) « d arneggay n 26 iseggwasen ». Sakkin taseɣrut agi, taɣemsa tessuffeɣed aɣmis n tlalit n Masinisa i tesbegnen deg tilawt d asnawan n 18 iseggwasen.

Ass n 23 yebrir 2001, igensasen n iselmaden n akkw iɣsuren n Umizur i jemɛen ass n letniyen 22 deg CEM, 600/200 sawelen-d deg isem n CETA ar yiwen umsegraw acacfal di Amizur ass n 23 yebrir 2001. Deg taswiɛt yedukklen, igiman n iɣermanen ṛuḥen-d ɣer tamnaṭ agi ur teɛeḍḍil ara att kker times. 

Lwennas Meɛṭub seg imezwura i sen-yerran tajmilt i tlawin d yergazen n tefsut imaziɣen, tasfift i d-yessufeɣ kra n wayyuren kann s deffir 20 yebrir anda icennu:

"eḥzen lwed ɛisi"
"Mi yebda imenɣi"
"Yewweḍ-iten lɛesker deg yiḍ"
"Tuddar slant irkwelli, suwwent ɣer Tizi"
"Kul abrid a yeţfeggiḍ."
"Ur telli d tisselbi, nehwaǧ tilelli,"
"Uqbel aɣ-ḥerren ɣer lhid."
"Akken nella zik a nili,"
"Ma yella imenɣi,"
"W’ immuten ad yennerni mmi-s."
"A wid iḥekmen ayenni, ur nelli d ulli,"
"Tamurt iban-d lsas-is."
"Tamaziɣt ad tennerni"

Ferḥat Mhenni yeccna tafsut n imaziɣen:

"Nnif d lḥerma d ayen yeḍran"
"Di tefsut n Tizi-Wezzu"
"Llan d ilemẓyen d tlemẓyin"
"ffɣen-d s iberdan."
"Nnan-d ala dayen neɛya"
"Si lbaṭel akk d uzaglu"

Neɣ ayen yeccna Buǧemɛa Agraw :

"Timest n 54 tensa di 62"
"Teggra-d tirgit deg iɣed-nni"
"Tuɣal tecɛel di 80"
"Teṭṭef-itt-id tidet n lesnin"
"Ansi i d-isuḍ ubeḥri"
"D leqbayel i izuggiren"
"Mazal-aɣ d imaziɣen"
"Ma ttuɣ arrac nneɣ yeɣlin,"
"Nek mačči d aqbayli"

"Lwennas d dda Lmulud"
"Mazal-aɣ d imaziɣen"
"Ur nettruz' ur nkennu"
"Ur nqebbel ara azaglu"
"Mazal-aɣ ... mazal-aɣ d imaziɣen"

Takurdit Takurdit

Takurdit d isem ay ssexdamen i snat n tutlayin yettemcabin mliḥ, ttmeslayen-tent wazal n 13 n yimelyunen n yemdanen di tama-nni n Asya umi qqaren Kurdistan. Tamenzut d tutlayt takurmanjit (neɣ takurdit n ugafa), ma d tis snat d tutlayt tasuranit (neɣ takurdit n wenẓul), ay ttmeslayen wazal n 2.800.000 n yemdaben du Lɛiraq akk d 3.000.000 n yemdanen di Iran.

Takurmanjit, tin ay ttmeslayen waṭas n medden, ad tt-naf dɣa s waṭas di ¨Tturk, anda ay llan 4 n yimelyunen n medden ay tt-yettmeslayen, deg ugafa n Lɛiraq, di Surya tt-ttmeslayen 500.000 n medden, di Arminya (100.000 n yemsiwlen) akk d di Iran (100.000). Llan diɣ wid yettmeslayen takurdit takurmanjit di Jurjya akk d Azerbijan, maca ur neẓri ara acḥal, am wakken ay llant diɣ trebbaɛ timecṭaḥ n Yikurdiyen ay izedɣen di tmura tiberr'aniyen (azal n 70.000 s ujemmal), ladɣa di Lubnan akk d Turuft, deg Yiwunak Yedduklen (USA) akk d Kanada.

Wid yettmeslayen takurdit tasuranit wwḍen ɣer 6 n yimelyunen s ujemmal, ma d wid yettmeslayen takurdit takurmanjit wwḍen ɣer wazal n 7 n yimelyunen, xas ma yella llan kra ay d-yeqqaren d akken wwḍen alammi d 20 n yimelyunen. Yuɣ lḥal, maci merr'a Ikurdiyen yellan ass-a d wid ay yessnen ad mmeslayen tutlayt-nsen imi tamsertit (assimilation) tessaweḍ aṭas seg-sen ad ǧǧen takurdit, yernu llan ula d imdanen yettmeslayen tutlayin nniḍen, am tguranit neɣ tadimlit (d tutlayin tihendurufiyin ay yettemcabin wagar-asent, maca mgerradent ɣef tkurdit), yernu ḥesben iman-nsen d Ikurdiyen, d aya ay yettaran tikwal leḥsabat weɛren. 

Takurdit d tutlayt tahendurufit,tettekka deg ufurk n tutlayin tiraniyin , yernu yiwet si ger n tutlayin ay tt-icuban s waṭas d tafarsit ay yellan d tutlayt taɣelnawt n Iran, akk d tabalucit, tutlayt n Balucistan.

Tutlayt takurdit tettemxallaf ɣef leḥsab n tmiwa i deg tt-ttmeslayen. Imesnilsiyen (linguistes) ttwalin, s umata, d akken tasuranit akk d takurmanjit d tutlayin, yal yiwet i yiman-is, dɣa di lweqt i deg ttemcabint mliḥ deg umawal, sɛnt aṭas n wemgerrad (lxilaf) di tajerrumt-nsent, yernu tikwal, yewɛer' ɣef wid ay tent-yettmeslayen ad msefhamen wagar-asen. Ma d wiyaḍ, ttwalin-tent d snat kan n tantalyin n yiwet n tutlayt. Am tsuranit, am tkurmanjit, di snat yid-sent sɛant tiduntalyin (sous-dialectes) ay ttmeslayen di tmiwa-nsent. Tantala n temdint n Sulaimaniya, di Lɛiraq tuɣal d tutlayt tizeɣt (standard) n tsekla n Yikurdiyen n tmurt-a, di lweqt i deg di Iran, d tantala takurdit n Mukri (d yiwet si tentalyin n tsuranit) ay yuɣalen d tutlayt n tsekla, yernu maci aṭas ay temxallaf ɣef tin n Sulaimaniya. Si tama nniḍen, ula di lɣerba atni Yikurdiyen a d-sbeddayen tutlayt tizeɣt tamaynut, ladɣa s leqdic-nsen di rradyu.

Di lweqt i deg Ikurdiyen n Lɛiraq, Iran akk d Surya sseqdacen agemmay aɛrab ay yettubeddlen akken ad arun tutlayt-nsen, Ikurdiyen n Tturk d agemmay alatini ay sseqdacen. Di Arminya akk d tegdudyin yellan zik s ddaw n udabu asuvyati, d agemmay asirili (arusi) ay sseqdacen Yikurdiyen, ma yella zik-nni, uqbel n 1946, Ikurdiyen n tmiwa-ya llan sseqdacen agemmay alatini, ay d-mazal ar ass-a sseqdacen-t kra.

90% seg Yikurdiyen ttidiren di tudrin, ma d wiyaḍ d imeksawen iteddun seg wemkan ɣer wayeḍ. Mbeɛd ma sɛeddan acḥal n yiseggasen s ddaw n lbaṭel n udabu irani, ssawḍen Yikurdiyen ad d-sbedden tasekla yuran s tutlayt-nsen di tmurt-a, yernu si 1984, tenqes mliḥ ccedda ɣef tkurdit di Iran imi ay izemren Yikurdiyen ad ɣren tutlayt-nsen di tmiwa-nsen, di tmurt-a. Aṭas n tsufaɣ (publications) ay d-yeffɣen seg yimir-n, yernu Ikurdiyen n Iran sɛan ula d tisgilin n rradyu yettmeslayen s tutlayt-nsen di tmurt-a.

seg useggas n 1919 ay tesɛa tutlayt takurdit aẓayer amens'ab (statut officiel) n tutlayt taẓiyant (langue régionale), yernu d nettat ay d tutlayt n usselmed deg yiɣerbazen n udabu di Kurdistan aɛiraqi. Ihi Lɛiraq ad tili tesɛa lxers'um yiwen n weɣmis s tutlayt takurdit akk d yiwen n wexxam n teẓrigin (éditions) ay d-yessuffuɣen idlisen s tutlayt-a. D tantala takurdit n Sulaimaniya ay rran Yikurdiyen n Lɛiraq d tutlayt-nsen n tsekla, yernu ɛerḍen ad tezzizedgen seg wawalen-nni n taɛrabt ay yeṭṭuqqten deg-s.

di 1938 ay tettwagdel tkurdit yernu s kra n win ara tt-yemmeslayen di berr'a yezmer ad ixelles' tafgurt (amende). Di tallit-a taberkant ay sɛeddan Yikurdiyen, tutlayt-nsen tesr'uḥ aṭas seg wennar-is, aṭas n Yikurdiyen ay yuɣalen d isnutlayen (bilingues), yernu ciṭṭaḥ kan maḍi seg-sen ay ilemden ad ɣren u ad arun tutlayt-nsen. Di 1961, asmi ay d-tesbedd Tturk tamenḍawt (constitution) tamaynut, bdant a d-teffɣent tsufaɣ (publications) tikurdiyin, tikwal s snat n tutlayin, maca aṭas deg-sent ay yettwagedlen akken kan d-ffɣent. Yernu si 1967 alammi d taggara n yiseggasen n 1980, adabu aturki ikemmel kan yettzeggid di ccedda ɣef tkurdit yernu yesbedd-d aṭas n yisuḍaf (leqwanin) i yes ara sen-yerr takmamt i Yikurdiyen, ur ttmeslayen, ur ttarun tutlayt-nsen. D acu kan, di 1991, yekkes unabaḍ aturki agdal-nni-yines ɣef tkurdit, yernu xas ur d-qqimen ara aṭas n Yikurdiyen ay yettmeslayen takurdit di Tturk , maca ttwalin d akken tutlayt-nsen d aḥric yesɛan azal meqqren di tnettit-nsen.

Ma Ikurdiyen n Arminya, aṭas n leqdicat ay d-uran s tkurdit takurmanjit di tallit tasuvyatit.

Llan deg wemḍal wazal n 25 n yimelyunen n Yikurdiyen. Ger n 40 akk d 50% seg-sen ttidiren di Tturk, 25% seg-sen ttidiren di Iran, 20 % di Lɛiraq, llan diɣ di Surya, di tmura n wenẓul n Quqaz akk d Lubnan. Tuget tameqqrant deg Yikurdiyen d inselmen isunniyen, d acu kan, llan gar-asen diɣ kra n yiciɛiyen, n yiyazidiyen akk d yimasiḥiyen. Si lqern wis 10 d asawen, bdan Yikurdiyen a d-sbeddayan tigeldiyin (royaumes) tinselmin tisunniyin, gar-asent tageldit tayyubit (ayyubides) ay d-yesbedd Salaḥ Ddin (Saladin), d tin yennuɣen mgal n Yenmudag (Croisés) ger n tgara n lqern wis 12 d lqern wis 13. Di 1920, weɛdent tmura tutrimin (tiɣerbiyin) Ikurdiyen, s wemtawa (traité) n Sèvres d akken ad ten-ɛiwnent akken ad d-sbedden tamurt timziregt (indépendante) i1 yiman-nsen, d acu kan, di 1923, ttwaxedɛen Yikurdiyen deg wemtawa n Lausanne, yernu ur ten-id-is'ag' wacemma si tmurt-nsen. D aya ay ten-yeǧǧan ad bdun imenɣi mgal n ddewla ! n Mustafa Kamel Ataturk, di lweqt i deg Tturk tefka-yasen tiyitiwin iǧehden, yernu tenfa aṭas seg-sen seg wakal-nsen. Di 1945-1946, sbedden-d Yikurdiyen n Lɛiraq akk d Iran di Mahabad Tigduda tamagdayt takurdit ay yellan s ddaw n leɛnaya tasuvyatit, d acu kan, dindin kan sseɣlin-tt Yiɛiraqiyen akk d Yir'aniyen s lemɛawna n Briṭanya Tameqqrant. Imenɣi i lmend b uzarug ikemmel ladɣa di Lɛiraq, anda ay d-yessker Barazani imenɣi mgal n udabu alemmas ger n 1961 d 1970. Di 1974, tettunefk-as tfulmant (autonomie) i tama n Kurdistan aɛiraqi, yernu tuɣal Sulaimaniya d tamaneɣt-is. Deg wemgaru n Ir'an akk d Lɛiraq (1980-1988), yal yiwet si tmura-ya teɛreḍ ad tesseqdec Ikurdiyen n tmurt-nni nniḍen di les'laḥ-is. Di 1988, tanekra n Yikurdiyen di Lɛiraq tessaweḍ adabu aɛiraqi ad asen-yefk tiyita ur nesɛi tamtilt, imi ay yesseqdec imrigen ikruranen (chimiques) mgal-nsen. Ma di 1991, akken kan iɛedda wemgaru n Wekriẓ (guerre du Golfe), yewwet diɣ udabu aɛiraqi Ikurdiyen n tmurt-is, dɣa tger! - d iman-is tmetti tagraɣlant (communauté internationale) akken ad tḥudd fell-asen. Ikurdiyen n Lɛiraq assawḍen ad ṭṭfen aḥric meqqren seg tmiwa-nsen yernu sbedden-d di tmurt-nsen, di 1992, yiwet n "ddewla takurdit". Ma di Tturk, yettak udabu tiytiwin iǧehden mgal n Yikurdiyen ay d-yebdan imenɣi imselleḥ ara yesselḥay Ukabar n Yiqeddacen n Kurdistan neɣ PKK. Di 1999, yettwaṭṭef uɣella (imḍebber) n PKK, maca anect-a ur d-yerri ara lehna ɣer tmurt. Yuɣ lḥal, Tturk attan a tettwali iman-is terra-tt tmara ad asen-tefk izerfan-nsen i Yikurdiyen, ladɣa imi ara tessaram ad tekcem ɣer Tadukli Turufit (Union Européenne).

Di 1934, ɛerḍen Yikurdiyen n Arminya ad rren takurdit takurmanjit d nettat ay d tutlayt ara yesduklen akk Ikurdiyen, maca ur ssawḍen ara. Llan diɣ yesdawanen (universitaires) ay iɛerḍen ad kksen imgerraden (lxilafat) yellan ger n tkurmanjit akk d tsuranit i lmend n wesdukel-nsent, maca ula d nitni ur ssawḍen ara. Yuɣ lḥal, takurdit takurmanjit tesɛa tasekla yuran d taqburt, tebda-d si tgara n lqern wis 16 akk d wis 17, u teḥbes di lqern wis 18 d wis 19, yernu d tin ay d-ssidren Yikurdiyen n Surya akk d wid yellan di Turuft, di tallit i deg tella Surya s ddaw n leɛnaya n Fransa. D Ikurdiyen n Surya ay d-issuffɣen aɣlis akurdi amenzu, s tkurdit takurmanjit, di 1932, sakin, ḍefrent-t-id aṭas n tsufaɣ (publicaitons) nniḍen ay d-yeffɣen di lɣerba.

Ma di Lɛiraq, d tamedyazt (poésie) takurdit n lqern wis 18, ay yuran s tentala n Suleymaniya ay ileɛben ddur' deg usebded n tutlayt takurdit tizeɣt di tmurt-a. Di tazwara n yiseggasen n 1920, bdan a d-teffɣen yeɣlisen s tkurdit di Suleymaniya, ma di 1931, yesteɛr'ef udabu aɛiraqi s tkurdit tasuranit, yernu bdan a tt-sselmaden deg yiɣerbazen imenza, d ayen yeǧǧan tutlayt-a ad tennerni mliḥ di Lɛiraq, u ad taf iman-is.

Yuɣ lḥal, yemxallaf wamek tella tkurdit si tmurt ɣer tayeḍ. Di lweqt i deg nezmer ad d-nini d akken tutlayt-a yegra-yas-d liser di Lɛiraq akk d Iran, di Tturk, i deg yettidir wazal n wezgen seg Yikurdiyen, mazal takurdit tettidir deg wuguren meqqren, yernu attan a tteddu akken ad tenger.

Tutlayt taɛebrit Tutlayt taɛebrit

Tutlayt Taɛebrit (, Abdar s Tehibṛut tamzikt: "ɛiḇriṯ"/, S Tehibṛut tamaynut : "iḇɣit") d tutlayt i ttmeslayen Israyliyen, tutlayt-a tettekka deg twacult tutlayin tisamiyin am Tserɣint neɣ Tmehrit.

Nettat d tutlayt n wedlis n Wudayen, Tawrat. Mi d-keccmen Ibabyluniyen deg Jerusalem, taramit tuɣal yiwet seg tutlayin n wat Israyil. Ass mi d-keccmen at Ruman, Udayen ruḥen s lɣerba, u tutlayt nsen temmut akk...

Di tallit n sionism g turuft, imussnawen udayen ssidiren tutlayt-nsen, tura tuɣal-d d tutlayt tunṣibt n tmurt n wudayen akk d taɛrabt deg Israyel.

Yettuseqdac agemmay aɛebri di tira n tɛebrit. Deg-s llan 22 n usekkilen. Nettat d agemmay abjed am agemmay aɛrab neɣ agemmay alibi (Tifinaɣ n zik). I Isekkilen-is d asusru n zik, asusru n ddin, d asusru n tura deg teɛbrit tisrayilt.
Takirgizit Takirgizit

Tutlayt takirgizit d nettat ay d tutlayt taɣelnawt n Kirgizistan, yernu ttmeslayen-tt wazal n 2 n yimelyunen n medden, Ikirgizen. Di tmura ay d-iqerben Kirgizistan llan diɣ waṭas n wid ay tt-yettmeslayen. Di lweqt i deg llan 150.000 n medden ay tt-yettmeslayen di Ccinwa, ladɣa di tama tafulmant (autonome) n Sinkiang-Uyiɣur, llant diɣ waṭas n trebbaɛ timecṭaḥ n Yikirgiziyen ay tt-yettmeslayen deg wetram (lɣerb) n Mungulya, di Kazaxestan, di Tajikistan akk d Uzbikistan. Nezmer diɣ ad naf kra di Afɣanistan, di ṭṭerk akk d Pakistan.

Takirgizit d yiwet si tutlayin n twacult taṭerkit, dɣa tutlayin ay tt-icuban ṭṭuqqtent u nezmer ad d-nebder gar-asent taṭerkit, tazerit (n Azerbijan), tatatart (n Tatarestan, di Rusya), tawigurt (ay ttmeslayen di Ccinwa), tuzbikit n Uzbikistan akk d waṭas n tiyaḍ, d acu kan, tutlayt i ɣer tettemcabi aṭas, d takazaxit ay ttmeslayen s umata di Kazaxestan. Tawacult n tutlayin tiṭerkiyin d tawacult meqqren i deg llant waṭas n tutlayin n Asya, yernu ttekkant deg-s ula d tutlayt tamungulit, u llan wid ay yesqeben ula d takurit akk d tjapunit ɣer twacut-a.

Takirgizit tesɛa snat n tentalyin timeqqranin, tin n ugafa (nord) akk d tin n wenẓul (sud). Takirgizit tizeɣt (standard) d tin ay d-yufraren si tentala n ugafa, yernu llan deg-s waṭas n wawalen ay d-yekkan si tmungulit akk d tkazaxit, di lweqt i deg tantala n wenẓul, ad naf deg-s aṭas n wawalen ay d-yekkan si tuzbikit akk d tutlayin tir'aniyin am tfarsit (perse) akk d ttaǧikit.

Xas tesseqdec tutlayt takirgizit agemmay aɛr'ab i tallit ɣezzifen deg umezruy, maca alammi d tallit tasuvyatit ay yettwaxdem leqdic i lmend n ussizeɣ (standardisation) n tutlayt-agi akken ad tuɣal ad tettuseqdac, ɣer tama n trusit, deg uselḥu n lumur' timenṣabin n Tegduda Tasuvyatit n Kirgizistan. Ass-a, takirgizit lemmden-tt warrac alamma d aswir n tesnawit (lycée). Ma di tesdawit, asselmed yettili-d ama s trusit neɣ s tkirgizit, ɣef leḥsab n yinurar n tmusni. Di 1926, ala kan 5% seg yimezdaɣen n Kirgizistan ay yellan ssnen ad ɣren u ad arun di lweqt i deg 67% seg yimezdaɣen n tmurt d wid yettmeslayen takirgizit, ma di 1970, wwḍen wid yessnen ad ɣren ɣer 100%, di lweqt i deg wid yettmeslayen takirgizit neqsen-d ɣer 44% di tallit-nni. Anect-a yeḍra-d imi nnernan yemdanen n yegduden nniḍen ay d-yettasen ɣer Kirgizistan, dɣa nnig n Yirusiyen ay yebdan zeddɣen tamurt-a si lqern wis 19, asmi teɣli s dd! a w n leḥkem arusi, rnan usan-d aṭas n yemdanen nniḍen di tallit tasuvyatit, yernu merr'a igduden-agi d tarusit ay llan sseqdacen-tt wagar-asen. D acu kan, seg wasmi ay tewwi Kirgizistan azarug-is di 1991, ar ass-a, bdan ttanqasen Yirusiyen si Kirgizistan. Mbeɛd ma llan 22% seg yimezdaɣen n Kirgizistan d Irusiyen di 1990, wwḍen di 2001 ɣer 15%, maca tazrirt-nsen (influence) mazal teǧhed, yernu tutlayt-nsen d yiwet si tutlayin iǧehden akk di tmurt. 

Uqbel ma teḍra-d Tegrawla Tarusit n 1917, tella tkirgizit ur tesɛi ula d yiwen n weɣmis. Ma di 1983, tuɣal tkirgizit tesɛa 61 n yeɣmisen akk d 16 n tesɣunin, am wakken ay d-ffɣen 513 n yedlisen s tkirgizit deg useggas-nni. Kirgizistan tesɛa diɣ tiregwa n rr'adyu akk d tilibizyu yettmeslayen s tkirgizit.

Di lqern wis 8 ay d-tettwabder tkirgizit i tikkelt tamenzut deg umezruy, deg yiwet n tirawt (inscription) yuran s ṭṭerkit taqburt di Asya Talemmast. Di tallit-nni, llan lejdud n Yikirgiziyen ttidiren di tama taɛlayant n wasif n Yenisey, deg ugafa n Mungulya, d yiwet n tama ay d-yuzgan ass-a di Sibirya, yernu tira tiṭerkiyin tiqburin ay d-ufan deg wemkan-nni qqaren-d yimassanen d akken d nitni ay tent-yedǧan.

Asmi ay smeɣren Yimunguliyen amenkud-nsen (Empire) yernu kecmen ɣer waṭas n tmura ay rẓan neɣ rwin-tent, rewlen Yikirgiziyen s anẓul, ɣer tama n yidurar n Tien Shan, d tama i deg d-tuzga ass-a Kirgizistan. D acu kab, ula d tamurt-a ur temniɛɛ ara seg yegduden iṭerkiyen akk d Yimunguliyen ay tt-id-ikecmen acḥal d abrid yernu srewlen aḥric seg Yikirgiziyen ɣer Turkestan (Sinkiang ay teḥkem Ccinwa ass-a). Xas ma yella di tlemmast n lqern wis 18, tella Kirgizistan d aḥric itebɛen s yisem ɣer Ccinwa, maca tamurt-a tella tesɛa tilelli meqqren. Mbeɛd ma tesɛedda Kirgizistan tallit wezzilen s ddaw n leḥkem n yegduden iṭerkiyen n Asya Talemmast, teɣli ger n yifassen n Umenkud Arusi, d ayen ay yeddkan kra n yemsiwlen n tkirgizit ad rewlen ɣer Afɣanistan akk d yidurar n Pamir. Assebded n Tdukli Tasuvyatit yegla-d s ccwal meqqren imi ay refden Yikirgiziyen leslaḥ akken ad nnaɣen ɣef tlelli-nsen, d acu kan, iɣil ay sxedmen Yirusiyen mgal-nsen yessaweḍ aṭas n Yikirgiziyen ad rewlen ɣer Ccinwa. Di 1919, tuɣal Kirgizistan d aḥric si tegduda tanemlayt (socialiste) tasuvyatit n Turkman, sakin, di 1936, tuɣal d tagduda i yiman-is, d yiwet si xmesṭac-nni n tegdudyin n Tdukli Tasuvyatit. Deg wass n 31 ɣect n 1991, tuɣal Kirgizistan d tamurt timziregt, u tuɣal d tamaslaḍt (membre) di Tmetti n Yiwunak Imzirgen (Communauté des Etats Indépendants) ay d-yettusbedden mbeɛd ma teɣli Tdukli Tasuvyatit. 

Talitwanit Talitwanit

Talitwanit ttmeslayen-tt ass-a 3 n yimelyunen n medden di Litwanya (98 % seg yimezdaɣen n Tegduda Talitwanit), ma nerna-yas-d i wemḍan-agi anect yettmeslayen talitwanit berr'a i Litwanya, ad d-naf d akken 3,5 n yimelyunen n yemdanen ara yettmeslayen talitwanit deg wemḍal. Si ger n 800.000 n Yilitwaniyen ay yettidiren di lberr'ani, aḥric ameqqran deg-sen yettidir deg Yiwunak Yedduklen (650.000), maca diɣ nezmer ad naf aṭas n Yilitwaniyen di Pulunya (anda 70.000 n yemdanen ay yettmeslayen talitwanit), di Brizil (40.000), di Ter'jentint (35.000), di Kanada (14.725), di Briṭanya Tameqqrant (12.000), akk d Uruguay (10.000) (Grimes 1992). D acu kan, akken d-iger tamawt Zinkuvicius deg wedlis-is, maci Ilitwaniyen merr'a ay izedɣen di lberr'ani ssnen tutlayt-nsen.

Deg wennar n tesnilsit (linguistique), qqaren-d d akken d talitwanit i deg ay d-qqimen waṭas akk n yedrizen (traces) si tutlayt tahendur'ufit (indo-européen) taqdimt, tin i seg d-yeffeɣ umur meqqren si tutlayin n Tur'uft n wass-a. Qqiment-d di tlitwanit aṭas n tɣawsiwin n tjerr'umt taqburt ay sr'uḥent tutlayin tihendur'ifiyin nniḍen. D acu kan, am tutlayin merr'a n twacult tahendur'ufit, ula d talitwanit tbeddel akk d lweqt. Talɣa (forme) taqburt akk n tlitwanit yettwassnen, qqaren-as "talitwanit taqburt", yiwen ur a tt-yettmeslay ass-a.

Talitwanit tekcem di twacult tameqqrant n tutlayin tihendur'ufiyin (indo-européenne), am tefr'ensist, taneglizit akk d weḥric meqqren si ttulayin n Tur'uft (Europe). D acu kan, talitwanit ur čuba ara aṭas tafr'ensist neɣ taneglizit am akken čuba tutlayin ay d-iqerben ɣur-s, tid wukud tecrek aẓar iqerben. Tawacult n tutlayin tihendur'ufiyin tebḍa d ifurka, dɣa talitwanit tekcem deg ufurk n tutlayin tibaltiyin, di lweqt i deg taneglizit akk d talmanit, ɣef umedya, kecment deg ufurk n tutlayin tijirmaniyin. Afurk n tutlayin tibaltiyin yebḍa ɣef snat n tegrawin (tirebbaɛ) : tutlayin tibaltiyin tigmuḍanin (ticerqiyin) i deg tella tlitwanit akk d tliṭṭunit (letton, d tutlayt icuban mliḥ taliwanit u ttmeslayen-tt di Liṭṭunya), akk d terbaɛt n tutlayin tibaltiyin tutrimin (tiɣerbiyin) i deg tella teprusit taqburt, d tutlayt ay inegren di tizi n 1700, u qqimen-d seg-s ala kan kra n yedrizen (traces) yuran. Ihi, t utlayt i ɣer teqreb kter' tlitwanit d taliṭṭunit. Yuɣ lḥal, tutlayin-agi di snat ugarent akk tutlayin tihendur'ufiyin deg wanect i d-yeqqimen deg-sent d idrizen iqburen di tejr'utin (cas) n thendur'ifit taqburt.

Talitwanit tella tesɛa aṭas n tentalyin, d acu kan, llant kra deg-sen ay yedduklen akk d tiyaḍ, u uɣalent d yiwet kan n tentala. Ma d imesilsiyen (linguistes), msefhamen s umata akken ad bḍun talitwanit ɣef snat n tentalyin timeqqranin. Tamenzut, d tin umi qqaren "aukshtaichiai" neɣ tukctaytit, neɣ Talitwanit n Ufella. Ma d tis snat d tin umi qqaren "zemachiai" negh tasamugtit neɣ Talitwanit n Wadda. Yiwen n umassan, Grimes (deg wedlis-is n 1992), yerna-d tantala tis tlata, tadzukit, ay yeḥseb d yiwet si tentalyin timeqqranin n tlitwanit, di lweqt i deg tuget deg n yimassanen qqaren-d d akken tadzukit d tanḍa kan (variante) n tukctaytit. Tutlayt talitwanit tatrat ay tesseqdac tmurt ass-a tekka-d seg yiwet n tduntala (sous-dialecte) n tukctaytit (talitwanit n ufella) ay ttmeslayen deg wenẓul (sud) n Litwanya, d acu kan, iḍrisen iqburen akk n tlitwanit uran s tlitwanit n wadda.

Talitwanit tesseqdac agemmay alatini ay yettubeddlen ciṭṭaḥ. Akken ad d-sbanen "iɣdebba" (accents) n tutlayt talitwanit, Ilitwaniyen sseqdacen izmal n ussemgirred (signes diacritiques). Yuɣ lḥal, tesseqdec tlitwanit yiwen n lweqt agemmay asirili (arusi) si 1864 alammi d 1905, d acu kan, yuɣal-itt-id ugemmay alatini imi d netta kan ay isehlen i tira-yines.

Ass-a, talitwanit tesɛa aẓayer (statut) n tutlayt tamenṣabt di Litwanya, yernu tettuseqac deg yinurar merr'a n leqdic akk d tudert n yal ass. Seg wasmi ay d-yebda lqern wis 20 ara tettuseqdac tlitwanit deg uɣerbaz.

Ger n 1920 d 1940 (di tallit n uzarug amenzu n tmurt), tesbedd-d Litwanya anagraw (système) ikemlen n usselmed ara yesseqdacen talitwanit d tutlayt n usselmed seg uɣerbaz amenzu alamma d tasdawit. Yuɣ lḥal, agdud alitwani d win iḥemmlen ad iɣer aṭas s tutlayt-is. Di tallit i deg tewwi Litwanya azarug-is amenzu, ugar n 7100 n yedlisen ay d-yeffɣen s tlitwanit, yernu ass-a aṭas n tɣawsiwin yuran ara d-iteffɣen s tlitwanit, gar-asent iḍrisen ussnanen (textes scientifiques) d wakniyen (techniques) akk d yeɣmisen d tesɣunin (revues). Di 1990, ffɣen-d di Litwanya 240 n yeɣmisen s 4,5 n yimelyunen n wudmawen (exemplaires) akk d 43 n tesɣunin s 2,6 n yimelyunen n wudmawen.

Llant diɣ tregwa n rr'adyu akk d tilibizyu s tlitanit. Kra n wahilen (programmes) ay d-tgen i yiberr'aniyen, ttmeslayen s teglizit.

Mi akka ara d-yettqerrib uzemz (date) n unekcum n Litwanya ɣer Tdukli Tur'ufit (Union Européenne), talitwanit ur tettɣimi ara kan d tutlayt taɣelnawt n yiwet kan n tmurt wanag ad tuɣal d yiwet si tutlayin timenṣabin n Tur'uft u ad d-taf iman-is s waya tga aḥurif ɣer sdat akken ad tuɣal d tutlayt tagraɣlant. Xas ma yella lqern wis 20 yeǧǧa-d leǧruḥ di tutlayt-a yernu qrib yegli yis-s akken ad tuɣal si tutlayin yemmuten, lqern wis 21 yeldi-d tiwwura timaynutin ɣef tutlayt-a akken ad tennerni ɣer sdat. 

Taluksemburgit Taluksemburgit

Tutlayt taluksemburgit d nettat ay d tutlayt taɣelnawt n Luxembourg seg wass n 24 Fur'ar' 1984, yernu ttmeslayen-tt di tmiwa merr'a n tmurt-agi tamecṭuḥt am wakken ay tt-ttmeslayen di tmiwa n Fransa akk d Biljik ay iqerben ɣer Luxembourg.
Taluksemburgit tefruri-d si tutlayt tajirmanit di lqern wis 4 n Sidna Aisa (germanique, d tutlayt taqburt n Lalman i seg ay d-tefruri ula d talmanit), tutlayt n Luxembourg tuɣal isker ay temgerrad (temxallaf) ɣef tutlayt-nni tajaddiwt ay tt-id-yefkan, alammi ay tuɣal ass-a, aṭas n Walmaniyen ur fessus ara fell-asen ad tt-fehmen ma yella slan-as. Win yettmeslayen talmanit yezmer ad yeɛqel awal-a neɣ awal-adi, neɣ yezmer ad yefhem amek tebna kra n tefyirt (phrase) s tluksemburgit -akken ay yezmer Walmani n kra n tama "ad yefhem" tantala (dialecte) talmanit n kra n tama nniḍen- d acu kan, tikwal win yettmeslayen talmanit tikwal iweḥḥel-d d kra n wawalen akk d tefyirin ur nelli d tijirmaniyin yernu sseqdacen-tent di tluksemburgit, dɣa d anect-nni ay sen-yesseɛraqen ad fehmen tutlayt-a akken ilaq lḥal, ala kan ma lemden-tt si swadda.
Di Luxembourg, tutlayt-a d nettat ay ttmeslayen qrib akk imezdaɣen n tmurt, dɣa tesɛa din azal n 290.000 n yemsiwlen (locuteurs). D acu kan, llan diɣ di Luxembourg wazal n 110.000 n yiberr'aniyen ay izedɣen yernu qeddcen di tmurt-a yernu yal ass keccmen-d wazal n 65.000 n yemdanen nniḍen si Fr'ansa akk d Biljik akken ad qedcen di Luxembourg yernu tuget meqqren deg-sen ur ttmeslayen taluksemburgit, ur tt-fehhmen, d acu kan, anabaḍ n Luxembourg yesselmad tutlayt-a ama i yimeqqranen ay izedɣen di tmurt-a neɣ i warraw n wigi asmi ara kecmen s aɣerbaz aɣelnaw. Di Fr'ansa, anda ay ttmeslayen taluksemburgit di tmiwa n Thionville akk d Diddenuewen, di Lorraine, xas ma yella ulac addun (recensement) ɣef wacḥal ay tt-yettmeslayen ad ilin wazal n 30 neɣ n 40.000 n yemdanen ay tt-yesseqdacen di tmiwa-ya. Ma di Biljik, anda ay ttmeslayen taluksemburgit di tama n Arlon neɣ Areler Land, ad ilin wazal n 25.000 n yemdanen ay tt-yessnen.

Di Luxembourg, xas ma yella taluksemburgit tesɛa amkan n tutlayt taɣelnawt, anabaḍ n Luxembourg d tafr'ensist kan ay yesseqdac di tira n yisuḍaf (leqwanin), d acu kan, anect-a ur d as-yekkis ara i tluksemburgit ad tettuseqdac deg yinurar merr'a yerzan tadbelt (administration) akk d teɣdemt (justice), yernu iqeddacen ay iqeddcen deg yinurar-agi tewwi-d fell-asen merr'a ad issinen ad ɣren u ad arun u ad mmeslayen taluksemburgit. Ma di Biljik, yessebded-d Useqqamu n Tmetti Tafr'ensiswalt n Biljik (Conseil de la Communauté Francophone) yiwen n usaḍuf di 1990 i lmend n weḥraz akk d wesnerni n tutlayin tiẓiyanin (régionales), dɣa seg yimir-n ay d-sbedden Aseqqamu n Tutlayin Tiẓiyanin akken ad d-yelhu d wuguren merr'a yeqqnen ɣer tutlayin-a, yernu taluksemburgit d yiwet si tutlayin i yes d-yelha useqqamu-yagi. Ma di Fr'ansa, ulac akk d acu n uẓayer (statut) ay tesɛa tutlayt taluksemburgit.
Di Luxembourg, d taluksemburgit ay d tutlayt n usselmed deg yelmaten n yigerdan (jardins ḍenfants), ma deg uɣerbaz amenzu, xas ma yella aḥric meqqren seg uselmed yettili-d s talmanit, ttilint diɣ kra n tnegwa (matières) ay sselmanden s tluksemburgit. Di tesnawit (lycée), iḥebbes welmad n tluksemburgit yernu tutlayt-a tettuseqdac kan di kra n temsirin tisensanin (cours pratiques). Ma di tesdawit, taluksemburgit ur tettuselmad, ur tettuseqdac d tutlayt n usselmed, ala kan deg wannanen (stages) n wid ara yuɣalen d iselmaden deg yelmaten n yigerdan neɣ deg yiɣerbazen imenza neɣ diɣ wid yeqqaren ɣef tsekla taluksemburgit. Yuɣ lḥal, taluksemburgit sselmaden-tt diɣ i yimeqqranen, ama i yiqeddacen iberr'aniyen akk d i yiminigen neɣ i yiqeddacen iluskemburgiyen ay ixuṣṣen di tutlayt-a. Di tmurt n Biljik, tutlayt tamenṣabt n usselmed d tafr'ensist, d acu kan, aṭas seg wid yettmeslayen taluksemburgit di tmurt-a a yessuturen ad tekcem tutlayt-nsen s aɣerbaz, yernu deg yiwen n welma n yigerdan n tama-ya, atni a ttaɛraḍen yiwen n wahil (programme) n usselmed s tutlayt taluksemburgit. Aṭas n yimeqqranen ibiljikiyen ara yettnadin diɣ ad lemden taluksemburgit, ladɣa wid ara iqeddcen di Luxembourg, d acu kan, asselmed-nsen yettemlili-d uguren imi tikwal d iselmaden ay d-ilehhun yid-sen d wid ur neẓwir ara aṭas di tluksemburgit. Ma di Fr'ansa, tutlayt taluksemburgit qrib tɣab akk seg wahilen n usselmed n tmiwa i deg ay tt-ttmeslayen. Tutlayt-a sselmaden-tt kan deg yiwen n uɣerbaz alemmas yernu s tin kan n tarmit (expérimentalement), yernu imḍebbren n yiɣerbazen n tmiwa-ya fkan ugar n wazal i uselmed n talmanit. D acu kan, simmal ara ttnernin yimeqqranen ara ilemmden taluksemburgit ula di Fr'ansa, imi aṭas deg wigi d wid diɣ ay ixeddmen di Luxembourg (azal n 31.000 n yemdanen di 1997).
(*)médias
Di Luxembourg, tella yiwet n terga taɣelnawt, RTL Letzebuerg, tettmeslay ala kan s tluksemburgit, tesskan-d ahilen yemgerraden (ir'upur'ṭajen, tisgilin, isallen, atg.) yernu tesɛa tasɣent (ddur') s wazal-is deg wesnerni n tutlayt taluksemburgit ama di tmurt-a, ama berr'a i tlisa, imi ay nezmer ad naf tagra-yagi ula deg ugensa (satellite). Llant diɣ tregwa n rr'adyu ay yettmeslayen s kra ara yekk wass s tluksemburgit. Xas ma yella amur meqqren seg yeɣmisen s talmanit ay d-iteffeɣ yernu ulac iɣmisen n tluksemburgit ay d-iteffɣen yal ass neɣ yal ddur't, iɣmisen n tutlayt talmanit akk d tefr'ensist sseddayen-d imagraden s tluksemburgit. D acu kan, llant diɣ kra n tesɣunin ay d-iteffɣen ala kan s tluksemburgit yernu sya ɣer da ad d-yeffeɣ diɣ wedlis amaynut s tutlayt-a.
Taluksemburgit d tutlayt mecṭuḥen s waṭas ger n tutlayin ay s-d-yezzin, d acu kan, tessaweḍ ad d-tekkes amkan-is di tdamsa (économie) imi ass-a, aṭas n yiberr'aniyen ara tt-ilemmden, yernu attan a tneǧǧer' abrid-is cwiṭ, cwiṭ akken ula d nettat ad tuɣal d tutlayt n yedles, am tutlayin nniḍen.

World Wide Web World Wide Web

World Wide Web, D agrudem, i seqdacen deg Internet. Anamek n wawal-a (Azeṭṭa n tisist agraɣlan), agrudem yessawḍen ad yeldi azeṭṭa Internet i yal amdan. WWW neɣ Web, yennulfa-d deg useggas 1991, sɣur umazzag aglizi Timothy Berners-Lee (d amagmay di CERN, Genève). Deg tazwara, Web yeffeɣ-d akken ad awḍent tilɣa i yal amagmay di ddunit; maca yal aseggas llan wid i d-teqqnen ɣer uzeṭṭa Internet.
Yidir Yidir

Yidir, isem-is unṣib Ḥamid Ceryat, d acennay Aqbayli i ilulen deg useggas n 1949 deg At Laḥsen, di tama n At Yenni di tmurt n Leqbayel. D mmi-s umeksa, Yidir yeɣra tusnakal niqal ad yexdem deg weḥric n tamguri n Bitrul...maca (lamaɛna) yufa-d iman-is deg wannar n ccna. Deg 1973 i yebda amecwar-is s ugacur, imi yella d imeddzi n yiwet n tnaẓurt n ccna di Rradyu n teqbaylit. Icna-d imiren tazlitt-is yettwasen deg umaḍal "A Baba-inu ba". 

Kra iseggasen seld 1973, isufeɣ-ed aḍebsi ines amenzu, anda llant tuɣac izuznen acḥal n tsuta: A baba-Inu ba, Isefra, Ssendu, Azger, Muqleɣ,Zwitt rwitt, Cfiɣ, Azwaw, Tagrawla, Rrs-ed a yiḍes, Tiḍri n wegdud akw d Tamacahutt n tsekkurt. Deg useggas n 1979, isufeɣ-d aḍebsi-ines wis sin : "A yarrac Nneɣ". Yeqqim azal n mraw kuz (14) iseggasen d amek i d-yerna aḍebsi wis krad, azwel-is : Inegmar neɣ Iṣeggaḍen n Tafat (Les Chasseurs de lumière) deg 1993. Maca deg 1986, yexdem yiwen n leqdic igerzen, imi isnejmaɛ-d kra n warrac imecṭaḥ di Franṣa, yessufɣ-ed yid-sen yiwen uḍebsi i yeqqimen deg umezruy n ccna aqbayli , am uḍebsi n baba-inu ba. Aḍebsi isemma-yas: Taɣribt-iw akw d tarbaɛt n warrac Tiddukla. 

Deg 1999, Yidir isekles aḍebsi-ines wis kuz, iwumi isemma: Timugat (Identités), anda i ittekka ucennay Aqbayli Brahim Izri d unazur afranṣiw 'Maxime Le Forestier' d wiyaḍ am 'Manu Chao', 'Dan Ar Braz', Gnawa, d Zebda.

Deg useggas n 2002, isufɣ-d yiwen uḍebsi : sin igwemaḍ, yiwet n targit (Deux rives un rêve), ma di 2005, isufɣ-d aḍebsi: ger tazeqqa d wakal (Entre scène et Terre). Deg uneggaru agi iḥka-d yakw s tugniwin amecwar-is n ccna, di yal tazeqqa anda yecna, di kra n tmura..
yernad g asegwass n 2007 aḍebsi Fransa n tirmiwin (la France des couleurs)

Deg uzawan n Yidir, aṭas n wallalen i iseqdac , ɣas ulamma Tajewwaqt tesɛa azal meqqren i izaden af wiyaḍ (imi Yidir yettureba-d ar yiqbayliyen). Mi yella mecṭuh, ula d netta yekkat-itt akken iwata, yuɣ lḥal d tinna i d allal amenzu s wiyes i yebda yetturar aẓawan. Aẓawan i yeggar Yidir a naf deg-s imesla n ugambar (tagiṭart), tajewaqt d dderbuka. Imesla n tuɣac-is s teqbaylit, maca inumak-nsent d ameɣradan (n ddunit akk). 

Isental n tuɣac n Yidir mgaraden, icennu af yinig -lɣerba- (ad d-nuɣal, wi' bɣyn, aɣrib), tameɣra (zwitt rwitt, azwaw, aya lxir inu, yelha wurar), cfata, aktay (cfiɣ, at zik, tagrawala), timucuha (baba-inu iba, tamacahutt n tsekkurt)... atg. 

Tawila n uzawan n Yidir d icewwiqen i d-yesmektayen akal n lejdud, i-ɣ-d-iḥekkun af umezruy n yiqbayliyen akk d Tamazɣa s umata. Tuɣac n yidir ttakken-t sseglilizent ṣsura n win/tin i sent-isellen; senkarent-ed tamdanit (tujjma)deg wulawen. Ddeqs n tezlatin n Yidir iwumi ɛawden inaẓuren, mačči kan icennayen n Tmazɣa maca ula d iwerdanen. Ladɣa taɣuct-nni « Baba-inu ba» ɛawden-as ugar n 17 icennayen seg yal tama deg umaḍal.

De uḍebsi-ya n DVD, att-afem tudert d umecwar n Yidir di ccna, llant deg-s tugniwin d isura n tmeɣriwin, di yal tizeɣwiwin(tizeɣwa) anda i yecna, di yal tmura.



Ǧamal Ɛellam Ǧamal Ɛellam

Ǧamal Ɛellam d acennay aqbayli, ger imezwura i cnan s uẓawan atrar. Ilul deg 1947 di Bgayet, yemmut ass n 15 cṭember 2018 di Paris. Ilmed aẓawan deg uɣerbaz uẓawan n Bgayet. Deg 1970 iruḥ ar tɣiwant n 'Marseille', imiren izger ar 'Paris' di Fransa. Deg 1974, ixdem di Radyu 'France Inter' ak d 'Claude Villers'. Dɣa d netta i t-iskecmen ar wexxam n idebṣiyen 'Escargots' (win id isufɣen idebṣiyen n inazuren mucaɛen am 'François Béranger' d 'Gilles Vigneault'). Yuɣal Jamal Ɛellam yufrared asmi i d-isufeɣ tuɣac timezwura ines: "Arjut", "mara d-yuɣal", atg.

Ǧamal Ɛellam yurar di kra isura am : "Prends dix mille balles et casse-toi", "La plage des enfants perdus", atg.

Tirni Iɣallen Inemlayen Tirni Iɣallen Inemlayen

Tirni Iɣallen Inemlayen ("Front des Forces socialistes, FFS") d akabar asertay i yellan di Tmurt n leqbayel; yettwaxleq-d deg 1963 s yifasen n Ḥusin At Ḥmed.

Tirni Iɣallen Inemlayen d amaslad deg Anemlay Agraɣlan ("Socialist International").

Amezruy n ukabar yetteqqen s amezruy n amalway Lhocine At Aḥmed yettnaɣen ɣef asgdud n Lezzayer sennig n 40 isegassen aya.
Tirni Iɣallen Inemlayen ur tekcim ara deg tafrant n teselwit deg 2002.

Tasekla Tasekla

Tasekla yekka-d seg wawal asekkil (tira umesli afraray), d ayen yaɛnan tira, tajerrumt, idles... Atg.

D tajruma n idrisen neɣ n wayen yakk yettwaqedcen ama s wudem n tira neɣ s win n watlay. Tasekla tamawit ar iqbayliyen, wala ar imaziɣen s umata, teǧhed. Ma d tasekla n tira, armi d timdi-agi taneggarut i bdan a ttarun. 
Sliman Ɛazem Sliman Ɛazem

Sliman Ɛazem d amedyaz, anaẓur, agerutlay d ameskar n ccna aqbayli (taqbaylit). Ilul ass n 19 ctamber 1918 di taddart Agni n Yeɣran, i d-yezgan di lɛerc n At sedqa, di tama Iwadiyen. Mi ara nmuqel af ayen yecna Sliman Ɛazem u amek yecna, yella cbih aṭas ar tmedyazt n Si Muḥend u Mḥend, amedyaz aqbayli n tidmi wis XIX. Ur neɣleḍ ara ma nenna-d: Sliman Ɛazem yella i tidmi wis XX ayen yella Si Muḥ u Mḥand i tidmi wis XIX. Ur nettu ara belli Sliman Ɛazem yudred Si Muḥ u Mḥand d acḥal n tikkal di kra tezlatin-ines.

Sliman Ɛazem yemmut berra n tmurt-is d twacult-is n tmurt ass n 28 yennayer 1983 di 'Moissac' di Fransa. Ass-nni d Radyu Beur, Radyu Tamaziɣt akk d tilizri n Fransa : Antenne 2, i d-yefkan lexbar n tmettant n Sliman Ɛazem. Ass n 30 yennayer, ussan-d aṭas n lɣaci si yal tama n Fransa i wakken ad awzen fell-as. Tawacult-is yakk tella teḥḍer: ama d tameṭṭut-is 'Lucienne' umi qaren Malika (temmut deg useggas n 1995), ama d atmaten-is d warraw-nsen yakk, ama d weltma-s Wardiya i d-yussan si Lezzayer. Azekka nni, ass n 31 Yennayer, i yenṭel.

Sliman Ɛazem ɣur-s 2 tyesmatin: Ḥejila d Wardiya (temmut deg 2006), akk d 3 n watmaten: Bujma, Wali (yemmut deg 2002), akk d Ali (yemmut deg 2005). Imawlan-nsen isem-nsen: Lamara d Yamina.

Yiwen ur s-yenna acku Sliman Ɛazem, mi yella d agrud, ad yefeɣ d anaẓur ifazen n ccna aqbayli. Illa d mmis umekraz (ufellaḥ), deg uɣerbaz ur ifaz ara aṭas. Aqerruy-is iweha sanda nniḍen u yella d win i ḥemlen timucuha n 'La Fontaine'. Dɣa d anecta
ijjan later deg umecwar-ines n taẓuri d ccna, imi di tizlatin-ines isexdam aṭas iseɣwan (lḥiwan).

Sliman Ɛazem yeffeɣ tadart-is bezzaf d ameẓyan. yella di leɛmer-is 11 isseggasen asmi iruḥ ar Lezzayer tamanaɣt i waken ad yexdem si Rrumyen di tama n Sṭawali, af yiri n ill agrakal. Asmi yewweḍ 19 isseggasen izger ill agi ar Fransa, ar tɣiwant n Lleɣwi (Longwy) anda yebda ixeddem deg yiwet n Luzin, uqbel ad isɛedi lɛesker-is, u ad yettekki di trad-nni umi qqaren 'Issoudun'. Deg 1940, iffeɣ-ed si lɛesker, u iruḥ ar Paris anda ixdem daxel uderbuz 'Métro RATP' (akken yeqqar di yiwet ger tizlatin-ines). Sin iseggasen umbeɛad, wint lɛesker n Lalman ar Rhénanie di tama umalu n Lalman, alama d tilelli n Fransa deg 1945. Kra iseggasen akin, iṭef yiwet n lqahwa din di 'Paris', anda illa icennu iy iminigen. 

Taɣuct tamezwarut ines d A Muḥ a Muḥ isufeɣ-itt-id af iminigen (iɣriben). D tazlit id yeldin abrid i wazal n 50 iseggasen n ccna iwenɛen.

Asmi i tewwi Lezzayer azarug ines deg useggas n 1962, Sliman Ɛazem ikat aṭas ɣef udabu (leḥkum) azzayri. I waya illa megdul di Rrayu n teqbaylit ger iseggasen n 1967 ar 1988. Dɣa asmi imut deg 1983, yemḍel di Franṣa, imi ur tejjan ad yilli wanecta di tmurt-is.

Aṭas inaẓuren n ccna n teqbaylit iy aran tajmilt i Sliman Ɛazem. Gar-asen Lwennas Meɛṭub mačči kan di yiwet n taɣuct.

Sliman Ɛazem illa d win ikaten aṭas s inumak (lmeɛnat), imi d win i d-isenṭaqen iseɣwan (lḥiwan) di tezlatin ines: izem, uccen, amqerqer, azger, aɣyul, asardun, ayaziḍ, amcic, aqjun, taweṭṭuft, inissi, awtul, ... atg. I waya umi kra iɣmisen d ineɣmasen n Fransa semman-as i Sliman Ɛazem : 'Jean de la Fontaine Kabyle'. 

Deg umedya tagi d yiwet n tmacahutt um'isemma : Ccra n lḥiwan (Parodie de justice animale).

Nezmer ad nini belli Sliman Ɛazem, ulac ɣef wacu ur icna ara. Yal aḥric n tmeddurt n imdanen ur tijja, ladɣa iɣeblan i d-ttmagaren di ddunit. Icna ɣef unekcam afranṣi (Ffeɣ ay ajrad tamurt-iw), af uzarug n tmurt (Iḍehr-ed wagur, itebɛ-it-id yitri), tafsut imaziɣen (ɣef teqbaylit yuli wass), tajjadit (Lejdud, A Taqbaylit a Tigejdit), tayri (nekk akk d kem), aɛebbuḍ, idrimen, tazmert, lbaṭel, lmut, tagmatt, lɣwerba, ddunit, 'carte de résidence', atg. Dayen ijjan lɣaci qqaren-d : ur d-ijja Sliman ayen a d-nini, imi kulci inna-t-id.

Sliman Ɛazem illa d anagi n umadal ixeṣren, ur iban s anda i t-teddu, aken yeqqar deg umeslayen-is: Ilah ɣaleb, Kulci yeqleb, Zzman tura yexxerweḍ, atg. Tuɣac n Sliman Ɛazem d tugniwin n temetti
i d-isnuqul. Di tezlatin ines, yehder af zik d tura. Ar Sliman Ɛazem, zik tella nniya, nnif d tagmatt, ma d tura d aɛebbuḍ, d idrimen, d leḥsed, atg. Anecta yakk icnat s imeslayen iḥerfiyen: a ḥafid a settar, lqern 14, ṣaḥa di lweqt aɣeddar, atg. 

Ulama deg akud (lweqt) ines, llan aṭas inazuren n ccna n teqbaylit i yecnan af lemḥayen n lɣwerba, lameɛna ar waṭas n leqbayel Sliman Ɛazem illa d win i t-ticnan ugar, imi lɣwerba tejreḥ ul-is nezzeh. Asmekti-s af tmurt n leqbayel dima yella di tezlatin ines, am : D aɣrib d aberrani, Ay afrux ifirelles, a tamurt-iw aɛzizen, atg.

Sliman Ɛazem, ɣas aken icna af leɛwayed, u illa yessarem akken leqbayel ad ṭfen deg-sen, lameɛna tamuɣli ines ar umadal atrar tella muqret. Illa d win i yettwalin acu ara yedrun ar zdat. Yesɛa isefra n necraḥa d utihi af tsartit tagreɣlant, am di tezlatin n: Amek ara nili ṣuṣṭa, Terwi tebberwi, atg. 

Daɣen Sliman Ɛazem iṣehḍar-ed aṭas iseɣwan di tezlatin ines, ladɣa ma yebɣa ad iwet deg isertiyen i ṭṭfen adabu n tmurt. Ger tuɣac agi, nezmer ad nader kra am: baba ɣayu, taqṣit umqerqer, tlata yeqjan, Ufiɣ-d tasekkurt teḥzen, azger yeɛqel gma-s, atg.


Sliman Ɛazem, ulac af wacu ur icna ara. Yal aḥric n ddunit ur tijja. Icna ɣef unekcam afranṣi (Ffeɣ ay ajrad tamurt-iw), ɣef uzarug n tmurt (Iḍehr-ed wagur), tafsut imaziɣen n 80 (ɣef teqbaylit yuli was), tajjadit (Lejdud, A Taqbaylit a Tigejdit), tayri (nek ak d kem), lɣwerba (D aɣwrib d aberrani), dunit (ṣaḥa di lweqt aɣedar, Ilah ɣaleb, Kulci yeqleb, Zzman tura yexxerweḍ, Amek ara nili ṣuṣṭa, Terwi tebberwi), tamurt n leqbayel (Ay afrux ifilelles, a tamurt-iw aɛzizen), aɛebuḍ, idrimen, lmut, nnif, tagmatt, 'carte de résidence', atg. Dayen ijjan lɣaci qqaren-d : ur d-ijja Sliman ayen ad nini, imi kulci inna-t-id. Daɣen Sliman Ɛazem i ṣehḍar-ed aṭas iseɣwan di tezlatin ines am: baba ɣayu, taqṣit umqerqer, tlata yeqjan, Ufiɣ-d tasekkurt teḥzen, azger yaaqel gma-s, atg. Atnan imeslayen n kra n tuɣac s Sliman Ɛazem.

Tamdint n Paris (asun wis 14) tefka isem n Sliman Ɛazem i yiwwen n usarag.

Aẓawan Aẓawan

Aẓawan d taẓuri i srusuyen leṣwat wa zdat wa akken a yaǧeb aɣref. Aẓawan s tefransist d "musique", s teglizit "music", dayen i d-ikan si tutlayt tagrigit "Muse". Di tmurt n Grik Taqburt, tẓa n Muses llant d tiyakucin (goddesses) n uẓawan, d tamedyazt, taẓuri, atg. 

Aẓawan d ṣṣut i wenɛen akken ilaq. Ma yella yiwen ikat di tkaṣrunin s lebɣis, neqqar ixeddem aẓawan
ɣas akken kra n medden deg wexxam ur s yen ɛjib ara waya.

Aṭas n yiḥricen uẓawan i yellan : Aẓawan n klasik, Aẓawan n weɣref (Pop), Aẓawan ǧaz, Rock and roll, Aẓawan amaziɣ, atg.

Galma Galma

Galma (Guelma) d yiwet n temdint u d yiwet n twilayt ay d-yuzgan deg wegmuḍ (ccerq) Ldzayer, deg wegmuḍ n Qsenṭina.

Deg tallit n Ṛṛuman, tamdint-agi llan qqaren-as "Kalama", u ulac ccek dakk-n "Galma" yeqqim-d seg tallit-nni. Yuɣ lḥal, llan aṭas n yismawen n yimukan d temdinin d iqdimen ugar n wanect ay nezmer ad t-nxayel, yernu deg tmurt n Ldzayer, mazal kra n yimukan sɛan ismawen-nni ay llan sɛan-ten deg tallit n Ṛṛuman. ɣef umedya, "Lemdeyya" (Médéa) yekka-d seg yisem n "Lambadia" (d isem n temdint-a deg tallit n Ṛṛuman.

D acu kan, aṭas seg yismawen n yimukan, n tewsitin (leɛṛac) d yemdanen imaziɣen n zzman n Ṛṛuman, llan ssezlagen-asen ismawen-nsen ama deg wenṭaq, ama deg tira, dɣa d ay-n ay yettarran anadi n laṣ̣el n yismawen-agi yewɛeṛ alamma ay d ay-n kan. Yuɣ lḥal, imi anagraw asnisli (système phonologique) amazi-nni ay yes nettzuxxu, asmi ay yura ɣef tesnamurt (géographie) n tmurt-nneɣ, yessezleg akk ismawen-nni n yimukan d yisafen d yiɣerman (tuddar d temdinin), alamma ay yeqqel, ass-a, d awezɣi ad neɛqel ismawen-nni ma nebɣa ad nnadi deg wennar. Deg wanect-a ara d-iban acḥal yecmet mi ara yettaru wegdud s tutlayt yellan d tabeṛṛanit fell-as, imi ula d ismawen n wegdud-is, ad ten-yeccmat akk-n ay ten-yeccmet ubeṛṛani.

Ma d isem n "Galma", yettban-iyi-d dakk-n ad yili yekka-d seg uẓar "GLM" neɣ "GLMM" ay d-yefkan isem "Agelmim". Yuɣ lḥal, nemmeslay-d ussan-agi iɛeddan ɣef yisem-agi u nenna-d dakk-n llan aṭas n yimukan deg tmurt-nneɣ ay yesɛan isem-agi u yezmer lḥal ad tili Galma tewwi-d isem-is seg wawal-agi. "Agelmim" qqaren-as s tmaheɣt "agelmam". Wagi d amkan ameqran ay deg gellen waman, ur ttazzalen ara deg-s am wasif.
At Yenni (lɛerc) At Yenni (lɛerc)

At Yanni d isem n yiwet n tewsit (lɛerc) yettwassnen deg Tmurt n Leqbayel. Yella daɣen d isem n yiwet n temdint d tamezyant tuzga-d deg yidurar n ǧerǧer, deg twilayt n Tizi Wezzu.

Isem n "At Yanni" anamek-is "arraw n Yanni". "Yanni" d isem n ujaddiw ay seg d-ṣubben yimezwura yefkan isem-nsen i tewsit-a (lɛerc). Isem-agi, ɣef leḥsab n Mohand Akli Haddadou, yekka-d seg wemyag "ani", anamek-is "muqel" neɣ "wali". Amyag-a n tmaziɣt taqdimt mazal la yettuseqdac deg tmaheɣt n Uhaggar. Seqdacent daɣend id kra n tmiwa n tmurt leqbayel am Iwaḍiyen. Amedya : ad yili yiwen ur yeẓri ara sani iruḥ walbaɛḍ, m' ara s-inin. Ad yini : "ah, ttaniɣ anida yerra! meḥsub lliɣ ttnadiɣ, neɣ seqsayeɣ iman-iw anida yedda". 

Deg lɛerc n'At Weɣlis daɣen sseqdacen awal agi n "ani", " ittani y as aqerru is ma llant tilkin", anamek is ittnadi deg weqerru is ma llant telkin. annay = anadi n telkin (puces) deg temnaṭṭ agi. 

Seg-s ay d-yessuddem Dda Lmulud awal "annay" ("observation") akk d "amanay" ("observateur").

"Ani" yella diɣ deg teqbaylit u yesɛa anamek nniḍen deg tmaheɣt d tmaziɣt taqburt. Deg teqbaylit, "ani" anamek-is "nadi-d sumata , neɣ nadi ɣef telkin yellan deg ucebbub n walbaɛḍ". Zik, llan yigerdan ay yesɛan tilkin deg ucebbub-nsen, dɣa tettani-yasen yemma-tsen, tettnadi ɣef telkin sɛan deg ucebbub-nsen u tneqq-itent. 
Daɣen, deg tmaheɣt akk d tmaziɣt taqburt, "ani" anamek-is "ali ɣef uɣersiw, rkeb ɣef uɣersiw", seg wemyag-a ay d-yekka wawal "amnay" (anamek-is "win yettanin, win irekkben ɣef uɣersiw, ɣef wegmar-aɛewdiw"). Amyag a yettwasen ɣer icelḥiyen i seqdacen sni meḥsub rkeb aaudiw neɣ amerkub s umata. Da a nger tamawt dakken ula di teqbaylit amyag-a mazal it yedder. Amedya: "sni tisegnit", meḥsub "sɛeddid lxiḍ di tsegnit, serkeb lxiḍ". Sya ar da at tafeḍ daɣen tamɣart tesna asaɣur.

Larebɛa n At Yiraten Larebɛa n At Yiraten

Larebɛa n Ayt Yiraten (Larbaa Nath Irathen) d yiwet n temdint meqqren deg twilayt n Tizi Wezzu (Lezzayer), tuzga-d deg yiwet n tama d tamedrart n Tmurt n Leqbayel, u zedɣen-tt azal n 30.000 yimezdaɣen. Larebɛa n At Yiraten tella d ssuq meqqren deg Tmurt n Leqbayel n zik, u d nettat ay d tamdint tameqqrant akk deg wakal n teqbilt n At Yiraten.

Zik tella kan d amkan n ssuq, ulac deg-s yexxamen siwa taddart tamecṭuḥt, isem-is d Icerɛiwen, anda ilul-ed Si Muḥend u Mḥend. Asmi kecmen Irumyen Tamurt n Leqbayel deg useggas 1857, hezmen taddart-agi, bnan deg wemkan-is lburǧ umi semman "Fort Napoléon". 
Taɣiwant n Larebɛa n At Yiraten tella deg Alemmas-Agmuḍ n Twilayt n Tizi Wezzu.

Taɣiwant n Larebɛa n At Yiraten tessuddes s 25 tudrin n tixxutert tameskilt :

Semman-as "Larebɛa" acku ssuq ines deg wass n larebɛa ay d-yettili. Llant aṭas n tmiwa, ama deg Tmurt n Leqbayel neɣ deg Lezzayer s umata, sɛant ismawen n wussan, u aya yessebgan-d ass ay deg d-yettili ssuq deg tama-nni.
Ɣef umedya :
At Yiraten d isem n teqbilt (confédération) izedɣen tama-yagi. Taqbilt-agi llan deg-s aṭas n leɛrac, gar-asen At Umalu, At Usammar akk d At Ɛkerma. 
At Yiraten d isem n teqbilt izedɣen tama-yagi. Taqbilt-agi llan deg-s aṭas n leɛrac, gar-asen Ayt Umalu, Ayt Usammar akk d Ayt Ɛkerma.
Isem n At Yiraten anamek-is "arraw n Iraten". Iraten ad yili d isem n ujaddiw n teqbilt-agi u d isem amaziɣ aqdim. ɣef leḥsab n Salem Caker, ismawen imaziɣen kkan-d ɣef tallyin (zzmanat) yemgerraden, yal tallit d wamek ay llan Yimaziɣen la bennun ismawen-nsen deg-s. Deg Wegles (Antiquité), amur ameqran deg yismawen imaziɣen llan ttwabnayen s wesdukkel n sin wawalen. ɣef umedya, "Masensen" (Massinissa) yettwabna s "mass" (aqerru, imḍebber) + nsen, deg lweqt ay deg "Yugurten" yettwabna s "yugur" (yugar) + ten (iten), anamek-is "yugar-iten". Dɣa ula d isem n Iraten ad yili yettwabna s sin wawalen. ɣef leḥsab n Chaker ("Manuel de Linguistique Berbère", tome I, Bouchene 1990), isem "Iraten" ad yili yekka-d seg "ira" (iḥemmel) + ten (iten), meḥsub "iḥemmel-iten", u yenna-d dakk-n anamek n yisem-a netta dakk-n win umi t-fkan "iḥemmel n Yakucen" (dieux) n Imaziɣen iqdimen, ɣas ma yella ay-a yella deg-s ccek.
Yessefk ad d-nger tamawt dakk-n llan waṭas n yismawen imaziɣen iqdimen ay yettwabnan s wudem-a : amyag + amqim awṣ̣il asemmad usrid (pronom affixe complément d'objet direct). "Yugurten" d yiwen deg-sen, maca diɣ nezmer ad d-nernu wiyaḍ : "Yeften" ad yili yekka-d seg "Yif" + "ten", anamek-is "yif-iten" (meḥsub "yif iɛɛdawen-is akk d yiḥessaden"). Ma d "Yernaten", d isem amaziɣ niḍen, yekka-d seg "yerna" + "ten" (anamek-is : yerna-ten, meḥsub "yerna iɛdawen-is akk d yiḥessaden"). D acu kan, deg way-n yerzan "Iraten", ur cikkeɣ ara dakk-n anamek n yisem-a yeɛna "illwen" (dieux) wanag ad yili yeɛna tawacult d waytmaten n win umi fkan isem-a. ɣef way-a, ttxemmimeɣ dakk-n Imaziɣen iqdimen, mi ara as-semmin i mmi-tsen "Iraten", qesden-d "ira" neɣ "iḥemmel" aytmaten-is, wigad-is, tawacult-is (yemma-s d baba-s), maci d illwen ay iḥemmel, ɣas ma yella tagi tettɣimi-d d tamuɣli-yinu tudmawant.
Yagi, i wakk-n ad d-nemmeslay s ttbut ɣef way-a akk, yessefk ad nissin u ad nefhem, neɣ meqqar ad nesɛu takti (lfekra) ɣef wamek ay llan la ttxemmimen Yimaziɣen iqdimen d wamek ay llan la ttwalin ddunit.
Nezmer kan ad d-nini dakk-n, ɣef leḥsab n yismawen-nsen iqdimen, Imaziɣen n zik llan la ttidiren tudert iweɛren, deg yiwet n twennaḍt ay deg qwan yimihiten (dangers), ama d wid n twennaḍt neɣ d wid ay d-ttxayalen medden (iḥeckulen, lerwaḥ, atg.). Nnig way-a, zik, ɣas medden ddren deg tmurt-nsen, deg wakal-nsen, ttgen tafellaḥt u kessen lmal, maca, akk-n yebɣu yili, llan rwan lḥif. Imenɣi n Umaziɣ aqdim yella-d mgal n ugama ay deg yella yettidir am wakk-n ay d-yella diɣ mgal yeɛdawen-is, ama d wid n tmurt-is (imenɣi ger tewsiyin-tribus), neɣ ger-as d yiberraniyen (Ifiniqiyen, rruman, Iwendaliyen, atg.). ɣef way-a, yella yewɛer ɣef tyemmat tamaziɣt ad tessider igerdan-is neɣ ad ten-id-tessker. Ar ass-a, mazal deg kra n tmiwa n Tmazɣa imukan anda ara ttmettaten waṭas llufanat. Zik, dderya tesɛa azal meqqren aṭas, win ur tt-nseɛɛu ara yettagad ad yemmet d amengur, yernu ma yella tameṭṭut ur tesɛi ara dderya tezmer ad tebru neɣ ad d-ternu fell-as takna. Akk-n ay s-yeqqar wanzi : "Win ur ten-nesɛi yugad nnger, win ay ten-yesɛan yerwa aḥebber". Asmi ara d-yesɛu walbaɛḍ mmi-s, ad yemdez (ad yefreḥ) yis-s yernu ad gen yimawlan-is akk ay-n umi zemren i wakk-n ad t-ḥudden ɣef ccer ay izemren ad t-iḥaz, yernu tikkwal, ttaken-as isem ay yes ara ssirmen ad yerbeḥ, d isem ara yilin d asfillet i lxir. 
Zik, deg Tmurt n Leqbayel, llant aṭas n tilawin umi ttmettaten llufanat, dɣa mi ara d-tesɛu aqcic, ad as-tsemmi "Yidir" i wakk-n ur yettmettat ara. "Yidir" anamek-is "ad yidir", dɣa yettili-d yisem-agi d assirem i wakk-n llufan-nni ad yidir u ad tiɣzif tudert-is. Akk-a daɣen, mi ara d-ilal weqcic ɣer Yimaziɣen n zik, llan ttaken-as isem ay yes ara sfillten i wakk-n ad yidir, am wakk-n diɣ, tikkwal, ttaken-as isem ay yes ara yemneɛ i yimihiten n tudert n yimir-n. Imaziɣen n zik ttagaden ama seg tiṭ d yiḥeckulen (ay d-ittekken seg yiḥessaden), ama seg yeɛdawen. ɣef way-a ara naf llan ttaken i yigerdan-sen ismawen am "Yugurten" (yugar-iten, meḥsub "iɛdawen-is") neɣ Yeften d Yernaten. 
Yessefk kan ad d-nger tamawt dakk-n Imaziɣen n zik llan ttaken ismawen ara "yesrewlen" diɣ tamattant (lmut) ɣef mmi-tsen. ɣef umedya, tameṭṭut umi ttmettaten yigerdan, zik, deg Tmurt n Leqbayel, tettsemmi-yas i mmi-s "Akli" i wakk-n "ad t-tɣanfu" tmattant, ur t-tettawi ara imi ay as-fkan isem-agi. Yessefk ad nẓer dakk-n aklan, zik-nni, llan ssexdamen-ten deg kra n tmiwa timaziɣin u llan ḥeqren-ten medden, ttɣanfun-ten yernu ur ten-ttnasaben, dɣa llan la ttwalin dakk-n lemmer ad as-fken i mmi-tsen isem n "Akli", tamattant ad asen-t-teǧǧ.
Iwarẓigen Iwarẓigen

iwarẓigen d tawacult n iburɣas yettsuɣun deg unebdu. Yemgarad wamek ay s-qqaren deg tmiwa timaziɣwalin, yernu tudert-is tessewham, aṭas n medden ur tt-nessin ara. Amur ameqqran deg-neɣ ssnen kan dakken warẓigen itteffeɣ-d deg unebdu i wakken ad aɣ-yesseḥreq s usuɣu-nni-yines. D acu kan, warẓigen mačči ala deg unebdu kan ay yettidir, wanag taḥkayt-is ɣezzifet.

Deg Tmurt n Leqbayel warẓigen yesɛa aṭas n yismawen : qqaren-as "warẓigen" neɣ "awerǧeǧǧiḍ" (neɣ "werǧeǧǧi", "awerǧeǧǧin", "iwrejrej", "warjejig") deg Yiwaḍiyen akk d tmiwa ay ten-id-iqerben, "ẓẓdec" (neɣ "ẓẓdeč", "ẓẓdeǧ", "tteẓẓdeč") deg kra n tmiwa nniḍen. Qqaren-as daɣen "abẓiẓ" deg tama n Ɛin Lḥemmam neɣ "awejwaj" deg jijel d Agmuḍ n bgayet. Yella daɣen wawal "warẓigen" (neɣ "warzigen", "arzug"), acku yettakk anzi ɣer "wa iẓeggen" d isem n ubeɛɛuc-agi s tmaheɣt- akk d "awerǧeǧǧiḍ", d isem yesɛan talɣa talugant, nezmer ad d-nessuddem seg-s asget war uguren (awerǧeǧǧiḍ > iwerǧeǧǧiḍen).

Warẓigen d abeɛɛuc alemmas, yesɛa ger n 2 d 5 yisuntimitren, d "azuran" u tafekka-s (ṣṣura-s) teččur d anẓaden. Warẓigen yesɛa rebɛa wafriwen. Mi ara yafeg, nezmer ad ten-nwali. Yesɛa sin wafriwen imeqqranen (d wid n ufella) akk d sin wafriwen d imecṭuḥen (wid n wadda). Afriwen-is d ifrawanen (transparents) u ttbanen-d deg-sen "yiẓuran".

Warẓigen yettidir deg tmura yeḥman. Nezmer ad t-naf deg wakk timura ay d-yezzin ɣef yilel Agrakal. Ma deg Turuft, warẓigen ur yettidir ara deg tmiwa anda ay qessḥet tegrest (ccetwa). Nezmer ad t-naf deg Fransa, maca deg Briṭanya Tameqrant, yettidir kan deg wenẓul.

Warẓigen itteffeɣ-d mi ara yebdu ad iḥemmu lḥal, deg waggur n Yunyu , yeḥwaǧ anebdu yeḥman d aɣezfan i wakk-n ad yesɛu lweqt ad yefrurex. Taṣebḥit, akk-n kan ara taweḍ teẓɣelt ɣer 22 n tfesniwin (22° C), ad yebdu warẓigen ad yettsuɣu. D amalay ay yettsuɣun i wakk-n ad d-yejbed unti, dɣa asuɣu-yagi d ayen yessefken ɣer iwerǧeǧǧiḍen i wakken ad frurxen.

Warẓigen dima nettaf-it deg yisekla (ttjur), imi din ay yettaf ayen ara yečč. Yuɣ lḥal, warzigen itett aselɣaɣ (sève) n yisekla, yettsummu-t s yiwen ujeɛbub ay yes ay ineqqer taferkit (iqcer) useklu-nni.

Unti n warẓigen tettarew timellalin-is deg yemɣan akk d yifurkawen yekkawen, yeqquren. Tezmer ad tessers ger 200 d 300 n tmellalin timecṭuḥin. Timellalin-a ad d-frurxent ger Ctember d Tuber, mi ara d-yaweḍ wemwan (lexrif). Akken kan ara d-tefrurex twekka n uwerǧeǧǧiḍ, ad tekcem s akal u ad teffer din. Tawekka-ya tezmer ad tidir alamma d 4 yiseggasen ddaw wakal !!! Yernu d aselɣaɣ n yiẓuran n yemɣan ara ttett deg tallit-a. Tawekka n uwerǧeǧǧiḍ tettbeddil talɣa 7 yiberdan deg rebɛa-yagi yiseggasen. Sakk-in, asmi ara d-teffeɣ "twekka"-ya seg wakal, ad tbeddel "aglim" i tikkelt taneggarut, u ad d-yeffeɣ seg-s ubeɛɛuc-nni yesɛan afriwen u yezmer ad yafeg, warẓigen-nni ay nessen.

Warẓigen mačči s yimi-s ay yettsuɣu, wanag yesɛa yiwet n teglimt ger wedmar-is d tɛebbuḍt-is, yetthuzzu-tt, dɣa d nettat ay d-ittgen imesli-nni (ṣṣut) yesseḥraqen. Zik, llan imassanen la ttxemmimen dakken warẓigen, ɣas yettsuɣu, maca ur yezmir ara ad isel. Anamek-is ɣas ma yella warẓigen itteg-d imesli iǧehden, maca netta d aɛeẓẓug, ur yezmir ara ad as-isel. Jean-Henri Fabre (1823-1915) d yiwen umassan n yibeɛɛac afrensis, yeɛreḍ ad d-yessebgen. Fabre yenna-d dakken mi ara t-iwali warẓigen, ad yeḥbes seg usuɣu, deg lweqt ay deg mi ara yeffer ɣef warẓigen-nni u ad yebdu ad ixeddem lḥess, warẓigen-nni ur yettsusum ara, ad ikemmel ad yettsuɣu, amzun ur yesli i wacemma. I wakken ad d-yefk ttbut(anza) dakken warẓigen ur isell ara, Fabre yewwi-d lmedfeɛ yewwet yis-s yiwen useklu (ttejra) yeččuren d iwerǧeǧǧiḍen ara yettsuɣun. ɣas lmedfeɛ-nni iga lḥess d ameqqran, iwerǧeǧǧiḍen-nni ur ssusmen ara , kemmlen la ttsuɣun, amzun acemma ur yeḍri. D aya ay yeǧǧan Fabre ad d-yini dakken iwerǧeǧǧğiḍen d iɛeẓẓugen s tidet.

D acu kan, aya yezmer ad aɣ-d-iban d aɣwali, d ayen ur nettwafham, d ayen yessewhamen. Yuɣ lḥal, ma yella awerǧeǧǧiḍ yesseqdac asuɣu-yines (ay yellan d imesli - d ṣṣut) i wakken ad d-yejbed unti-yines, ihi unti-nni-yines yessefk ad as-t-sel i wakken ad d-tas ɣur-s (!!!). Maca deg yiseggasen n 1960 d 1970, sbegnen-d yimassanen dakken unti n uwerǧeǧǧiḍ tezmer ad tsel i yimesliyen s wesnagar (fréquence) yemgaraden ɣef win ay yes nsel nekkni. Lḥess ara teg tiyita n lmedfeɛ zemren ad as-slen yemdanen, maca awerǧeǧǧiḍ ur yezmir ad as-isel.

Deg Yiwunak Yedduklen n Marikan, yettidir yiwen n ṣṣenf n warẓigen, d netta ay d abeɛɛuc yesɛan leɛmer aɣezfan akk deg umaḍal (ddunit). Wagi qqaren-as awerǧeǧǧiḍ n Temrikt n Ugafa (tawsit/ssenf Magicicada). Abeɛɛuc-agi yessewham imi asmi ara d-yefrurex, "tawekka-yines" tettidir 17 yiseggasen s ddaw tmurt, sakk-in, yettaweḍ-d wass ay deg d-tteffeɣ, tteqqel d awerǧeǧǧiḍ amengaḍ (adulte). Awerǧeǧǧiḍ-agi yettidir deg wegmuḍ (ccerq) n Yiwunak Yedduklen, u itteffeɣ-d deg tlemmast n Magu, mi ara taweḍ teẓɣelt ɣer 17 n tfesniwin (17° C). D acu kan, ayen yessewhamen ugar netta dakken awerǧeǧǧiḍ-agi, asmi ara d-yeffeɣ seg wakal, yettidir kan yiwen yiḍ. Deg yiḍ-nni ara d-ffɣen akk waytmaten-is, ad suɣen, ad frurxen, unti ad tessers timellalin-is, u mi ara yali wass, ad mmten merra.

Warẓigen iban-ed daɣen deg kra n tmucuha. D amedya, amauru arumi La Fontaine yeḥka-d yiwet n tengalt ɣef werǧeǧǧiḍ akk d tweṭṭuft. Deg tengalt-agi, awerǧeǧǧiḍ yeqqim la icennu s teɣzef n unebdu, deg lweqt ay deg taweṭṭuft la tqeddec i wakken ad teg lɛewla i tegrest (ccetwa). Tangalt-agi tettwassen deg tmaziɣt. Deg tmurt n Leqbayel (At Yiraten, At Dwala, Iwaḍiyen), ḥekkun-d akken d amceddal (d yiwen n ṣṣenf n uweṭṭuf, d ameqran), ay yemmuten seg usemmiḍ. Dɣa qqaren-d dakken yella wemgerrad ger uweṭṭuf akk d wemceddal. Aweṭṭuf ijemmeɛ lɛewla, deg lweqt ay deg amceddal "yettazzal kan, iteddu kan", ur yesɛi lmeɛna. ɣef waya ay d-yeqqim wanzi-nni : "Deg unebdu, ḥuff, ḥuff, deg ccetwa, rḍel-iyi-d ay aweṭṭuf". "Ḥuff" anamek-is "nadi, qelleb" deg teqbaylit n Tuǧa.

Ma d isem n ubeɛɛuc-agi yuklal daɣen ad as-neqqim. "Warẓigen", akken d-nniɣ sufella-yagi, yettakk anzi ɣer "wa iẓeggen" n tmaheɣt n Uhaggar. Deg tmaheɣt, awal-a anamek-is "win iẓeggen" neɣ "aɣersiw-nni iẓeggen" d acu kan, ur ssineɣ ara d acu ay d anamek n wemyag "iẓeggen" deg tmaheɣt, yernu ula d anaḍ (impératif) n wemyag-agi ur t-ssineɣ ara s ttbut. "Iẓeggen" d amaɣun (participe). Amaɣun-agi yesɛa talɣa n "ikessen" (n wemyag "eks"). Dɣa anaḍ n "iẓeggen" ad yili "eẓg". Ahat "eẓg" anamek-is "zɛeḍ, ɛeyyeḍ, suɣ", u d netta ay d-yefkan amyag n taɛrabt taɣerfant "ẓgi" ("raw yeẓgi-lek" > "la d ak-d-yeɣɣar/la d ak-d-yessawal"). Ihi, deg laṣel, "wa iẓeggen" ad yili unamek-is "win yettsuɣun". Ma d "warẓigen" ad yili yekka-d seg wawal-nni n tmaheɣt neɣ tmaziɣt taqburt.

Awal "ẓẓdec" yezmer ad yili daɣen yekka-d seg uẓar n *eẓg, dɣa ad yili ibedden kan akk d zzman (?).

Ma d awal "awerǧeǧǧiḍ", yettemcabi ɣer "warẓigen", maca wissen ma yella seg-s ay d-yekka. D acu kan, la ttxemmimeɣ dakken awal-a nezmer ad t-nesseqreb ɣer "cicada" ay yellan d isem alatini n uwerǧeǧǧiḍ. Isem-agi n "cicada" yekka-d seg tegrigit, kiccos (taglimt/membrane) et ado (cnu), meḥsub "taglimt icennun". "Kiccos-ado" n tegrigit yefkayefka-d "cicada" deg tlatinit, u aneggaru-yagi yefka-d "cigale" deg tefrensist. Deg tlatinit, "cicada" yettwanṭaq-d [čikada], dɣa yezmer lḥal ad yili "awerǧeğǧiḍ" yekka-d seg "cicada". Ta d tamuɣli-yinu tudmawant.

Tuǧa Tuǧa

Tuǧa neɣ Toudja d yiwet n temdint d tamecṭuḥt, tezga-d deg twilayt n Bgayet, zedɣen-tt azal n 10.000 n yimezdaɣ. Tamdint-a tezga-d deg umkan ɛlayen (Adrar n Weɣbalu, 1317 M) maca, teqreb ɣer lebḥeṛ am wakken teqreb ɣer Leqṣ̣er akked Bgayet. Imezdaɣ n Tuǧa (Ittuǧen) ttmeslayen yiwet n teqbaylit yettemcabin ɣer tin n Wayt Leqṣ̣er (deg ccerq) akked Wayt Ksila (deg lɣerb), yernu ufiɣ-d deg teqbaylit-nsen aṭas n wawalen ur nessin ara deg tuddar-nneɣ n Tizi Wezzu. 
Isem n Tuǧa ad yili yekka-d seg wawal tuga. Tuga d leḥcic ay d-imeɣɣin deg lqaɛa, tetten-t lmal. Qqaren-as yiwen n wanzi : yufa uɣyul amrar, yufa umger tuga. Dɣa nezmer ad as-neqqar tuga i leḥcic. D acu kan, ma tṣ̣eḥḥa tmuɣli-inu deg wayen yerzan isem n temdint-a, nezmer ad nxemmem dakken tuǧa ad yili d talɣa taznatit n tuga. Akken i d-nenna, tintalyin tiznatiyin (am tcawit d temẓabit) ttbeddilen deg-sent kra n yimesliyen (leṣ̣wat), dɣa [g] n teqbaylit yettuɣal d [j] deg tentalyin tiznatiyin, u nezmer ad nxemmem dakken yettuɣal d [ǧ] deg kra n tegnatin. Dɣa yezmer lḥal ad yili yisem n Tuǧa yekka-d seg kra n tentala taznatit taqdimt i iɛeddan ɣef Tmurt n Leqbayel. 
Yuɣ lḥal, ɣas ma yella taqbaylit mačči d tantala taznatit, maca nezmer ad naf deg-s kra n wawalen i as-d-yekkan seg tmaziɣt taznatit. ɣef umedya, "iccer", "ticcert" akk d "yiccew" kkan-d merra seg tmaziɣt taznatit. D acu kan, icebba-yi Ṛebbi dakken yewɛer ad nẓer melmi i d-kecmen wawalen-a ɣer teqbaylit. Tiqbilin tiznatiyin llant, deg lasel-nsent, d tiqbilin n yimeksawen ay yebdan la ttinigent deg tagara n tallit n Rruman seg Tunes ɣer lɣerb n Tmazɣa. Tagelda tamaziɣt tamezwarut deg tallit n Lislam d Iznatiyen ay tt-id-yesbedden deg tama n Taheṛt, yernu Imẓubay n Tɣerdayt d arraw n Yiznatiyen-a. Deg Tallit Talemmast, tiqbilin tiznatiyin n lɣerb n Tmazɣa llant la ttnaɣent d teqbilin timaziɣin n ccerq, ladɣa deg tallit n uwanak (ddewla) n Yiḥemmadiyen. 
Mebla ccek, aṭas n Yiznatiyen i iɛeddan ɣef Tmurt n Leqbayel u ǧǧan-d deg-s lateṛ deg tutlayt. Ahat isem n Tuǧa d later-nniḍen ay d-ǧǧan Yiznatiyen deg wakal n Tmurt n Leqbayel.

Ilemẓiyen inaddalen n leqbayel Ilemẓiyen inaddalen n leqbayel

JSK, d Tazegzilt n wawalen n tefranṣi'st Jeunesse Sportive de Kabylie, neɣ Ilemẓiyen inaddalen n leqbayel d taɣlamt n tcirets uḍar i-d-ilulen deg 1946 di Tizi Wezzu. Di tallit n trad ger 1954 ar 1962, JSK ur turar ara di tilɣuɣa i yellan di tallit-nni irumiyen. Mi tebbwi tmurt azarug, tuɣal-d s urar, acku tella tetturar deg weḥric n ugemmir akw d kra taɣlamtin am: WA Boufarik, ASO Chlef, USM Maison-Carrée, OM Ruisseau, atg. Ger imurar n imiren, nezmer ad nebder kra : Terzi, Zeɣdud, Xalfi, Ḥawcin, atg.

JSK tuli-d ar weḥric wis II n tilɣuɣa taɣelnawt deg 1967-1968 akw d imurar Quli, Kufi, Karamani, Wahabi, Deriǧ, atg, s usleɣmay : Ali Benfeda, amyurar n taɣlamt taqburt n FLN. Ur teɛṬil ara, asegas nniḍen tuli-d ɣer weḥric amezwaru deg 1968-1969. Deg 1969-1970, turar s usleɣmay afranṣis 'Jean Lemaître'. Ma di 1970-1971 s usleɣmay Abdereḥaman Bubeker, i yeṭfen amkan n Abdelaziz Bentifur, i yemuten di yiwet n laksida n tkarust.

Seg useggas nni JSK tuɣal d ttin ifazen, imi tewi 11 n tilɣuɣin, 4 teqbucin n Lezzayer, snat n teqbucin n tilɣuɣa n tefriqt, yiwet n teqbuct n teqbucin n tefriqt, tqbbuct tunigt n tefriqt, akw d 3 n teqbucin n CAF ta deffir ta(deg 2000, 2001, 2002).

Ger imyurar i yefkan afud muqren i taɣlamt n JSK, llan: Arezqi Kufi, Dris Quli, Muḥend Crif Hanaci, Racid Dali, Kamal Awis, Abdella ǧebbar, Mehdi Serbaḥ, Kamal Tahir, Mulud Ibud, Bacir Dwadi, Maḥfud Bukadum, Abderrezaq Ḥarb , Salem Amri, Mukrane Baylec, Arezqi Meɣrisi, Salaḥ Larbes, Murad Amara , Abdelhamid Sadmi, Racid Adɣiɣ, Ɛli Fergani, ǧamal Menad, Ḥakim Medan, Mestafa Anan, Ḥusin Amrus, Rabaḥ Mengelti, Racid Baris, Ali Benlaḥsèn, Maḥyeddin Meftaḥ, Umar Ḥamened, Naser Bwic, Musa Sayib, Aziz Benḥamlat, Brahim Zafur, Farid ɣazi, Lyes Baḥbuḥ, atg.

Aṭas isleɣmayen i selḥan taɣlamt n JSK, garasen : 'Popescu , Bazyl Marian, Peter Matiga , Lenner' , Taḥar Belḥaǧ (Aqbur n taɣlamt Le Havre), Belqasem Aluc (Aqbur n taɣlamt-AS St Etienne), Hasen Hamuten (Aqbur n taɣlamt MC Alger d France Olympique di 1948), Abdelaziz Bentifur (Aqbur n taɣlamt OGC Nice d taɣlamt taqburt n FLN), Abderaḥman Bubeker (Aqbur n taɣlamt AS Monaco d taɣlamt taqburt n FLN), Amar Rouai (Aqbur n taɣlamt Angers d taɣlamt taqburt n FLN), Mokrane Oualiken (Aqbur n taɣlamt Nîmes d taɣlamt taqburt n FLN ), Mahyeddin Xalef, 'Stéfan Zywotko', Nur Benzekri, Nureddin Saɛdi, ǧafar Haruni, Brahim Ramdani, Kamal Mwasa, Azeddin Ait.Djoudi, musa sayib atg.

Taqbuct n ilɣuɣen n tefriqt (2 tikwal) 

Taqbuct tunnigt n tefriqt (yiwen webrid) 

Taqbuct n teqbucin n tefriqt (yiwen webrid) 

Taqbuct n CAF (3 iberdan) 

Taqbuct n Lezzayer (5 tikwal) 
Tilɣuɣa n Lezzayer (14 iberdan) 

Taqbuct tunnigt n Lezzayer (yiwen webrid) 

Zineddin Lyazid Zidan Zineddin Lyazid Zidan

Zineddin Lyazid Zidan, qqaren-as daɣen Zizu, d amarir n takurt uḍar n Franṣa i d-ifrurxen si yiwet n twacult tadzayrit taqbaylit i yellan d iminigen (iɣriben). Ilul ass n 23 yunyu 1972 di La Castellane i d-yezgan di tɣiwant n Marseille ddaw n Franṣa af yiri n ilel agrakal. 

Zidan yuɣ Véronique Lentisco, yesɛa yid-s 4 n yuqrar: Enzo, Luca, Théo d Elyaz. 

Imuzzag (spécialistes) n waddal, qqaren-d Zineddin Zidan illa ger imurar ifazen nezzeh di yal akud, netta d Pelé Diego Maradona d Michel Platini. D anaddal amezwaru iḥemlen ifranṣiyen deg useggas n 2006. Kraḍ (3) iberdan i ttuferen d amarir lemxiyer amezwaru n umaḍal sɣur tiddukla tagreɣlant n takurt uḍar (FIFA) deg iseggasen 1998, 2000, d 2003. Daɣen yewwi Takurt Ureɣ ("ballon d'or") deg 1998.
Aɣmis 'France-Football' iferni-t snat n tikkwal d amarir wis sin ifazen ger imurar n Fransa di yal akud.

Deg uswir agraɣlan, iban-ed s tarenawt d taɣlamt (tarbaɛt) n Fransa s teqbuct umaḍal n 1998, akk d tilɣuɣa n umenzaw n Turuft (Championnat d'Europe) di 2000. Deg 2003 iḥbes urar akk d tarbaɛt n Fransa. Aseggas seld (2004) yuɣal-ed, lamaɛna ass n 25 ibrir 2006 inna-d mi ara tekfu tiluɣa umaḍal n 2006, ad yeḥbes s wudem unṣib. Dayen i d-yellan, mi tekfa kan tagara n tiluɣa agi, yeṭṭef deg awal-is. Dɣa di tagara-agi, temlal tarbaɛt n Fransa d ttin n Ṭelyan, i yekfan s wayen i yettwasen Zidan ugar: tiyita uqarru mgal afna (adversaire) aṭelyani Marco Materazzi. Dayen iǧan anefray a s-yefk takarḍit tazegg°aɣt. Anecta mačči dayen ur t-iǧan ara ad yawi azwel n umarir ifazen deg umaḍal sɣur FIFA. 

 
Zineddin Zidan, ilul di 'Marseille' u yettureba di 'La Castellane', imawlan-is Smaɛil d Malika, ussan-d si tmurt n leqbayel, si taddart Agemmun At Sliman id yezgan di Bgayet.

Zineddin Zidan izmel turagt tamezwarut ines deg 1982 ar taɣlamt n 'US Saint-Henri' ur ibaden ara si 
'La Castellane'. Imiren yuɣal ar taɣlamt 'SO Septèmes-les-Vallons' anida yurar alama d 14 isegwasen di laɛmer-is. Di tagar n 1986 yebda urar akw d 'AS Cannes' sanda i-t-ibbwi Mas 'Jean Varraud'. Deg 1987, ikcem ar wamas uselmed n 'Cannes' s ddaw laɛnaya n umyurar aqbur 'Guy Lacombe'. Illa izdeɣ ar yiwet n twacult 'les Elineau'.Asmi isɛa 16 isegwasen, asleɣmay 'Jean Fernandez' iskecmit ar weḥric n usadar (professionnel). Ass n 20 mayu (semyur) 1989 ibda urar deg weḥric amezwaru n tiluɣa n Fransa, mgal 'FC Nantes', anda tturaren 'Marcel Desailly' d 'Didier Deschamps' deg akud nni. Deg 1991 igga iswi ines amezwaru mgal daɣen 'FC Nantes'. Aselway n taɣlamt agi, Mas 'Alain Pedretti', ifka-yas takarust 'Peugeot 205' ttazegaɣt ilmend n yiswi agi, imi yahdit s waya asmi a yeg iswi ines amezwaru. Taɣlamt n 'FC Cannes' tekcem di teqbuct n Urub (UEFA), dɣa ibda a yetturar deg aswir agreɣlan. Lamaana asegwas nni id yernan, 'FC Cannes' t ṣub ar weswir wis 2. Dayen yeǧǧan Zidan ad iruh ar taɣlamt n 'Bordeaux' deg unebdu n 1992.

Deg 1992 i skecmit uselaɣmay Rolland Courbis ar taɣlamt n 'Girondins de Bordeaux' anda yuɣal yetturar ak° d sin imurar i yuɣalen ar zdat d imeddakil-is di taɣlamt n Franṣa. Wigi d Christophe Dugarry d Bixente Lizarazu. Deg useggas ines amezwaru ar Bordeaux, Zidan iga mraw (10) iswiyen.
Deg 1996 yurar tagara n teqbuct n UEFA mgal taɣlamt n 'Bayern Munich' anda xeṣren 'Les Girondins de Bordeaux' snat n tikwal: 0-2 d 1-3, ɣas ulama yufad lḥal sufɣen taɣlamt n 'Milan AC' deg tafquẓt n tagara (1/4 de final). Di teqbuct agi dɣa, wid iḥemlen takurt uḍar, ufan di Zidan d Anaẓur neṣeḥ ay san imal igerzen. 

Qqaren belli uqbel ad ikcem Zidan ar taɣlamt n Franṣa, aselaɣmay n taɣlamt n Lezzayer n imiren Abdelḥamid Kermali ur tiqbil ara, imi aken id yenna: aqcic n 'la Castellane', ur ittazal ara mliḥ.
Ass n 17 ɣuct 1994 ikcem i tikelt tamezwarut ar taɣlamt n Franṣa mgal n taɣlamt n tigduda n Ček. Ikcem di dqiqa 63 anda yufad lḥal Franṣa texṣer s sin ar wulac (2-0). Imi id ikecem Zidan, iga sin iswiyen, ɣas aken qrib asegwas aken ad yuɣal d amsaddu (titulaire). Armi d 1995, ilmend isfalen n 'Euro 1996', i yerra weslaɣmay 'Aimé Jacquet' Zidan d amarir amenzawi (meneur de jeu). 

Deg 1996, mi tekfa tagara n teqbuct n UEFA anda xeṣren 'les Girondins de Bordeaux', Zidan i zmel akw d taɣlamt imucaɛen Juventus n Turin i yellan d taɣlamt n umarir aqbur Michel Platini. Anecta illa-d s suma n 35 ifad n Frankiten. Yuɣal ihi yetturar akw d Didier Deschamps s ddaw uselaɣmay

Marcello Lippi. Taqbuct n 'Euro 96' ur tɛedda ara akken i wulen i Zidan imi yuffad lḥal yeɛya deg useggas nni yezrin ak° d 'les Girondins de Bordeaux'. Yernu ixdem yiwet n laksida uqbel taqbuct agi. 

Aseggas amezwaru ar Juventus iweɛr-as, send akin yuɣal ifaz nezzeh. Aṭas i tittwalin ad iruḥ ar zdat s waṭas. Akw d Juventus yebbwi aṭas n yizwal: snat n teqbucin n 'scudetti' deg 1997 akw d 1998, yiwet n teqbuct 'Super' n Ṭelyan deg 1997, yiwet n teqbuct 'Super' n Turuft deg 1996, akw d yiwet n teqbuct 'intercontinentale' deg 1996. Lamaɛna ur yerbiḥ ara tiluɣa n Champion League snat n tikwal (1997 akw d 1998).Ahat taki ger tisebiwin i t-yeǧǧan ad iruḥ ar taɣlamt n 'Real Madrid'.

Deg yulyu 2001, taɣlamt n 'Real Madrid' tewed ad tezmel Zidan s suma n 77 ifad n 'Euros', dayen ur nella ara uqbel deg umezruy n takurt uḍar. Isegasen imezwura n Madrid, yewi azwel n tiluɣa n Sbenyul akw d tiluɣa n 'Champion League' ines tamezwarut. Dɣa si tmurt n Sbenyul iga Zidan iswiyen ines icebḥen nezzeh di tuddert-is n umarir. 

I tikelt tamezwarut, seg mi yella d amarir, yerza Zidan ar tmurt n imawlan-is akd d lejdud-is
di Dujanbir 2006. Din yemlal di mdebren n tmurt u iruh ar Taddart Agemune At Sliman, anda imezdaɣ-is qublen-t-id s lferḥ amuqran. Fi tarza yagi anazur n cna Yidir idda yides.

Iṭṭuqet wawal af tirza n Zidan ar tmurt n lejdud-is ama di tilizriwat, radyuwat, iɣmisen akw d ismal n uzeṭa n Internet. Ama
di tmura n tefriqt ugafa (Tamazɣa), ama di Franṣa, ama deg waṭas n tmura umaḍal. Ar leqbayel, llan wid iferḥen s tirza
ines, akken llan wid ur nefriḥ, imi qaren belli tella degs tsertit neɣ ayen umi neqqar s tutlayt tafranṣiṣt 'la récupération'. Deg umedya atnan sin imagraden iwen tferneɣ: amezwaru seg uɣmis Izuran, deg wuṭun wis 14 ines, wis sin seg wesmel n tsekla imyura.net.

1. Tirza n Zidane ɣer Lezzayer, ger usirem d tuccda ...

Zinedine Zidane yerza-d ɣer tmurt n lejdud-is, iẓur kra n temnaḍin n Lezzayer ɣef teɣzi n 5 wussan. S laɛraḍa n uselway n Tigduda. Izzayriyen s tuget deg-sen, amur ameqqran d ilmeẓyen, ttmeslayen deg ussan-agi iɛeddan ḥala ɣef tirza n mmis n Teqbaylit, Zizu... 

D acu yella-n d amaynut mi ara d-yass yiwen ad izuṛ tamurt anda lulen imawlan-is ? D ayen ur ilaq maḍi ad yili wawal fell-as, acku d azref n yal amdan yellan beṛṛa n tmurt-is neɣ n tmurt n lejdud-is.
S tidet, maca wagi mačči d menwala, d yiwen uzamul n ddabex n ddunit meṛṛa. ɣef aya i d-yella qal u qal ɣef tirza-agi. 
Tamawt tamenzut : Zizu yezmer ad d-yas ad izuṛ Lezzayer d taddart Agemmun s wudeM niḍen mačči alamma inced-it-id uselway n Lezzayer. Acku, ɣas akken Zidane yenna-d deg temlilit-is sdat ineɣmasen “nekk d anadal, ur d-ceɣleɣ ara di tsertit”, maca Zizu ahat ur yeḥṣi ara wid t-id-inecden d tasertit i tafellaḥt-nsen, mačči d addal iten-iceɣben... 
Tamawt tis snat : Mi testeqsan ineɣmasen ɣef amek yettwali tamsalt n tmaziɣt di tmurt, yerra-yas-d “ ur d-usiɣ ara ad meslayeɣ ɣef tsertit”... 
Tamawt tis krad : Yiwen umdan yecban Zidane, yettwassen deg umaḍal meṛṛa, yesɛa tadrimt, aṭas n wayen i yezmer ad t-yexdem i warraw n tmurt-is (tamnaḍt n Leqbayel), maca... 

Tamawt tis kuẓ : taddart n Ugemmun tfeǧǧeǧ, walan-tt imḍebren ɣef teɣzi n kra n wussan. Simmal ara ad yass Zizu, tirza n teswiɛt, syin yekfa ṭṭbel, yefra wurar, iɣublan n Ugemmun ad uɣalen akken llan. Yiwen n yimḍeber ur yettuɣal ad iwali taddart n ... Zizu. 
Nesla aṭas n yilmeẓyen i ɣ-d-yennan acimi Zidane ur d-yenni yiwen wawal ass mi ḍrant tedyanin n Tefsut taberkant, ass mi ɣlin yilmeẓyen. Ula d ibeṛṛaniyen fkan-d tamuɣli-nsen, lḥan deg yiberdan n Fransa ɣer yidis n temnaḍt n Leqbayel (s yisem n izerfan n umdan), wanag netta yiwen ur t-iwala... di tegnitt-nni. 
Amdan aɣerfan, ḥemlen meṛṛa meddden, ama d afennan, anaddal, asertan, bɣan ad twalin lɣaci deg teswiɛin iwulmen... 
Tettili-d tuccḍa mi ara yiwen ur yefhim ara kra n temsal deg unnar n tsertit. Neyya yellan ɣer Zidane ulac-itt ɣer udabu-nneɣ. Acku seg wass-mi yella di leḥkem, netta ixeddem di tikkerkas... 
Ma yecceḍ Zidane di tirza-ines, acimi yiwen ur s-imli ayen yeffren ? Ulamma yewwi-d yid-s yiwen ucennay yessnen timsal yecban tigi. Wagi d Yidir... ahat iɛemmed di tuccḍa neɣ icceḍ ula d netta ? 

2. Tisusaf mači d-aman kan, rregmat mači d-awal kan.

Imi deqs n tmeslayt d-illan ɣef umyurar Zidan ussan-a, a d-nernu ula d nekni tin nneɣ s tayi nneɣ. Imi ula d nettat d-tinzert issefk ad iḥadd wumdan s wayen umi yezmer.

Ihi d-tidett, tisusaf mači d-aman kan, rregmat mači d-awal kan.

Aya ahat dayen i d-yugem umyurar „Zidane“ seg idles n imawlan-is. ɣef aya i yefka d-asfel taqbuct n umaḍal n tcirett uḍar, yefka tt d-asfel i tinzert.

Aḍra tura ma d-tidett tinzert mači d-awal kan. Amedyaz iqqaṛ: „tinzert d-ayla“ Ayla n weqbayli d-tutlayt n imawlan-is, d-idles n imawlan-is, win seg d-suddmen ttṛebya, asegmi nni s wayes t ssegman armi meqqeṛ.

Aselway n udabu imsehres n lezzayer, Bouteflika, iɛreḍ it-id. Yyaɣ a-k-id-ɛerḍeɣ ar wexxam-ik. Tayi d-tajḍiṭ !!!! Aselway n udabu ireggmen akk tiyimmatin tiqbayliyin seg wass mi tefra ar ass-a. Nɣan, ɛeyyben, ṛzan…atg Zidan, ma yella, iger ar ɣur-sen, d acmat ad icmet iman-is. Ma yebɣa ad iqqim d-aziḍan ar wayla-s deg umezruy, ad iṛuḥ ar tmurt-is war ma iger irebbi i wid ɣ ireggmen, i wid ireggmen imawlan-is, ireggmen imawlan n imawlan-is.

Iqbayliyen tewwi ten tinzert fkan afud i Zidan. Tura kan i jbiɣ ar yiwen unmager iṛumaniyen illan reggmen deg umyurar aqbayli, qqaṛen as “akka i d-aɛṛaben, d-tiyiti kan i ssnen !” Imi i sen nniɣ dacu-t Zidan, d-acu-t idles ines, d-acu teswa tinzert ar ɣur-s. Seg mi d-nniɣ aya, akken ma llan wid d-irnan iznan deffir-i ttḥaddan amyurar aqbayli, ttḥaddan iqbaylien. Aya d-amedya dakken Zidan nusr-it, nḥwaǧ-it, diɣen yuḥwaǧ-aɣ.

Aqbayli yuḥwaǧ gma-s.

Tura a t nṛaju deg ugwni n truggza, deg ugwni n tinzert nni i t iwwin ad iḥadd tezdeg n yemma-s d weltma-s. Tura iqqim-d ad iḥadd yemma-s, ur ittak ara afus i wid tt ireggmen seg zik akken reggmen akk tiyimmatin nneɣ.

Atan ihi ɣur-wen usaru n tdiwennit iga Zidan i canal +, anda i s inna i uneɣmas nni : "rregmat mači d-awal kan !!"


Addal Addal

Addal d tagrumma n iluɣma n tasengama. Illa waddal amazday (n ujmu) neɣ win izmer ad yurar yiwen kan n wemdan.

Aṭas n leṣnaf n waddal i yellan, ad nader gar-asen kra ger wid iḥemlen leqbayel : Takurt uḍar, Takurt ufus, Ukkim (Boxe), Accaf (Natation), Judu, Karati, atg.







Lunis At Mengellat Lunis At Mengellat

Lewnis At Mengellat, d amedyaz, d acennay i yellan yiwen seg inaẓuren imeẓẓwa ugar (plus populaires) n yiqbayliyen. Ilul ass n 17 yennayer 1950, deg taddart n Iɣil n wamas ufella n tmurt n Leqbayel ar tama n Micli. Yesɛa sdis warrac gar-asen yiwen d anaẓur n ccna : ǧeɛfer AT MANGELLAT.

D aneggaru ger setta wayetma-s -tlata n tullas d sin warrac- yesɛedda temẓi ines qeṣṣiḥet di taddart-is and yeɣra yiwen useggas ar asmi serɣen irumiyen aɣerbaz anda yella yeqqar. Tawacult-is llan di imzenza di Wehran anda sɛan tiḥuna. Mi yekfa trad mgal Franṣa deg 1962, Lewnis At Mengellat iruḥ ar Lezzayer tamanaɣt akked watmaten-is Smaɛil d Aḥmed. Din yekcem ar uɣerbaz wis amezwaru (primaire) di "Champs de Manœuvres". Din yeɣra tizrawt uwizi (Études collégiales) azal n 3 iseggasen, s wanda id yeffeɣ s usileɣ (formation) n wayen umi neqqar s tefranṣiṣt "Ébéniste". Deg useggas aneggaru Lewnis At Mengellat yeǧǧa leqraya-s imi yemmut gma-s ameqqran di yiwet n laksida n tkerrust, d netta yella iɛgcit seg wasmi iruḥen imawlan-is ar Wehran.

Asmi yeqqar, yella iḥemel tasekla, d yiwen uselmad d amusegmi (pédagogue) id a t-tiḥemmlen. Dɣa yuɣal ixeddem weḥd-s isefra. I wakken ad yečč aɣrum-is, yella ixeddem di yiwet tneɣlaft di Lezzayer, uqbel ad yeḍfer abrid n ccna.

Yebda i tikkelt tamezwarut ccna deg 1967. Ur iɛṭel ara iǧat lukan mačči d imedukal i s dizzin i wakken ad as beddlen tikti. D Wehhab i yellan si twacult-is i t-yewwin ar yiwet n tedwilt, iɣennayen uzekka, n umaṭaf wis II n Rradyu n Lezzayer, i iselḥay unaẓur n ccna Crif Xeddam. Yecna-d taɣuct-is tamezwarut Ma trud ula d nekk kter i yexdem asmi yesɛa 16 n yiseggasen. 

Deg 1968, netta d kra n yimeddukal, xedmen yiwet n tarbaɛt umi semman Imaziɣen. Llan accenun di tmeɣriwin yakk di tmurt n leqbayel, ladɣa di tasaft. Deg 1970, tarbaɛt agi tuɣal texsi, Lewnis AT MANGELLAT yuɣal-d ar taddart-is Iɣil n wamas, yezweǧ, yexedem d amaray di 'Kasma' n temnaṭ ines. Kra n wayyuren kan, iruḥ seddaw isenǧaq, ar lɛesker di Blida yesɛedda 6 wayyuren, ma di Qsenṭina, 18 wayyuren.

I tikkelt tamezwarut d Wehhab, i s-ittilin, i t-iɛawnen ad isekles 4 n tezlatin deg useggas 1969, gar-asent tizlit "Ma truḍ ula d nek kter". Anecta ilad ar umazrag Yeḥya Lhadi, di Wehran, yellan d yiwet n tmusni n Wehhab. Asmi yella di lɛasker, anaẓur n ccna Kamal Ḥemmadi i yellan d ameddakel-is, ixedm-as tanalt (contact) d kra imazragen. Ma d ittruḥu s turagt (permission) di taggara umalas, Kamal Ḥemmadi i ttaǧǧas yiwen u 'Studio' n unaẓur ameqran Meḥbub Bati i wakken ad isekles. Uqbel ad yeṭṭef tamacint ar Qsinṭina i wakken ad yuɣal ar lɛesker, i ttaǧǧa-yas tasfift i Kamal Ḥemmadi i wakken ad iqeleb af imazragen. 

Dɣa yiwen deg imazragen i weṣat i wakken ad yaweḍ taɣuct n Awḥid Yusef: "Ih a Muḥend a Madam Servi Latay". Lameɛna amedyaz Lewnis At mengellat, g-imiren ittwali ar lembɛiad. D ayen yellan, imi simi bdan kan iseggasen n 1970, yuɣal Lewnis AT MANGELLAT yettwasen mebla ma yeẓra, ladɣa s tuɣac 'A Lwiza', 'Ma selbeɣ' i g-sekles netta yella di lɛasker.

Seg iseggasen akin, yuɣal Lewnis at Mengellat d azamul meqqren i yal aqbayli, ladɣa wid iḥemmlen ccna n tayri, n ddunit, d tsartit. Seg iseggasen n 1980, yebda aḥric wayeḍ deg umecwar-is n ccna, imi yeffeɣ si tuɣac n tayri ar t-id n tanegmit n tamagit (la revendication identitaire), annecta iban-d ugar si tamrawt (décennie) ar zdat. 

Iɛedda i tikkelt tamezwarut di tazeqqa 'Olympia' di 'Paris' deg useggas n 1978. Isyin anda iɛedda, ama di tazeqqa n 'Zénith' di 'Paris' deg 1985, ama di Lezzayer tamanaɣt, Tizi Wezzu, Bgayet, atg, yeččur d imeshaniyen. Anaẓur Lewnis AT MANGELLAT yecna aṭas iseggasen s yiwen n alal kan: tagiṭart neɣ amundul. Armi 30 iseggasen mbaɛd, yebda isekcam alalen nniḍen, ladɣa tajewaqt akked klavyi.

Ar unemzel (unanimité) n waṭas n tsuta n wid iḥemmlen Lewnis at Mengellat, yella d win iqedcen ameslay akken ur llan aṭas am netta. I sexdam awal, ittak-as anamek d wazal, iqqar-d ayen yellan, d wayen ur nelli, d ayen ara yelin. Segmi Lewnis at Mengellat qarren-as medden d amussnaw, daɣen d amesnagay yiwen (philosophe unique) ar iqbayliyen. Lewnis at Mengellat isekles ugar n 200 n tezlatin.


Tafrikt Tafrikt

Tafrikt (neɣ Tafriqt) d yiwen seg yimenẓawen umi mechur (yettwassen) yisem deg umaḍal. Acku, medden ur tt-ssinen ara dima s wayen yelhan. Aṭas n medden deg umaḍal ur nessin ara ɣef Tefrikt amur ameqran, ttxayalen-tt d akal anda ay yugar ccwal, imgura (war) akk d imenɣan, d akal kan anda ay ttmettaten igerdan si laẓ yernu gten (tuqqten) deg-s waṭṭanen, d akal n lqella n cci anda medden akk d igellilen.

Maca Tafrikt maci ala d anect-a. Tafrikt tteččur d igduden, d agaraw, d ilel (sea) n yegduden neɣ n yemdanen (human), yal yiwen s tutlayt-is, s yedles d umezruy-is. Ar ass-a werɛad ssinen imassanen akk tutlayin ay ttmeslayen di Tefrikt, neɛ mazal ay tent-ɣrin merra akken iwata (ilaq) ad yeli. Ar ass-a, werɛad ur ssinen ara imassanen ansayen (traditions) d yidelsan n yegduden merra ay izedɣen Tafrikt, werɛad ur d-lqiḍen ara seg-sen akk ayen inwamken (imaɛnen), tamussni-nsen d wayen yeffren deg yidelsan-nsen. Ass-a, mi akka ara tkeccem tetrara ɣer yal amkan, ɣer yal axjiḍ deg umaḍal, aṭas seg yegduden n Tefrikt ara yesruḥuyen ansayen d yidelsan-nsen, yernu yessefk ɣef yimassanen ad rren tamuɣli/ d wallaɣ-nsen ɣer waya uqbel ma yezri ukud.

Tafrikt tefka-d aṭas i tudert n wemdan, ama s tmussni-yines, ama s wayen ay tesɛa d cci d teɣawsiwin, ama d akal, ama d imdanen. Ass-a, ur yessefk ara ad qqnen (medlen) medden allen-nsen ɣef waya. Xas ma yella lbaṭel-nni yettwaxedmen deg Yefriqiyen, di tallit n tehrest (colonisation) iɛedda, yekfa, medden yessefk ad walin Tafrikt ad as-rren tajmilt i Tefrikt u ad tt-walin s wallen nniḍen, yessefk ad gren tamawt i wayen d-tefka i ddunit d umaḍal, i ddur ay telṭeb deg umezruy n umaḍal u ad gren tamawt diɣ i wayen ara d-tettak Tefrikt ass-a akk d yigerwaj ay d-mazal ffren deg-s.

Igduden n Tefrikt ṭṭuqten (ggten) macci d kra, seg Yimaziɣen ɣer Yimaṣriyen n wass-a, arraw n Yimaṣriyen iqburen, ɣer Yinubiyen d Yityupiyen, ɣer Yiwulufen d Yizuluten. Ulac amkan ur neɣmir (neccur) ara di Tefrikt. Qrib yal tamurt tesɛa timerwin (dizaines) n yegduden, merra sɛan tutlayin-nsen, ansayen d yidelsan-nsen d waṭas n tɣawsiwin nniḍen ara yelmed fell-asen umaḍal neɣ igduden-is merra.

Deg Ugafa n Tefrikt, imezdaɣen ineṣliyen d Imaziɣen, d nitni ay d amur ameqran deg yimezdaɣen n Tmazɣa, xas ma yella aṭas deg-sen ass-a la ttmeslayen taɛrabt neɣ/ akk d Tefransist. Imaziɣen egan-d tilas i wakal d ameqran, yewwet seg wemda n Siwa, deg Utaram (lɣerb) n Maṣer alamma alamma d Targa Zewwaɣen d Muritanya, ɣef yiri n ugaraw Aṭlasi. Yuɣ lḥal, d Imaziɣen ay d agdud n Tefrikt awḥid ay d-iḥerren anect-agi n wakal, imi amur ameqran deg yegduden ifriqiyen nniḍen, tikwal sɛan kan akal d amecṭuḥ, tikwal bitt, cerken-t akk d yegduden nniḍen. Imaziɣen ttumḍanen d agdud n yiri (race) amellal, xas ma yella nettaf gar-asen aṭas n yimibriken d yiberkanen. Aṭas n Yimaziɣen ay d-mazal la ttmeslayen tamaziɣt, yernu deg yiseggasen-agi ineggura, aṭas n trebbaɛ timaziɣin ay d-yennulfan i wakken ad wwtent u ad ḥerzent tutlayt-nsent. Xas ma yella tantalyin (dialectes) ay ttmeslayen Yimaziɣen mxallafent si tama ɣer tayeḍ, maca kkant-d akk seg yiwen n uẓar, seg yiwet n tutlayt, yernu yeshel ɣef waṭas n trebbaɛ timaziɣin ad msefhament wagar-asent s tutlayt-nsent, xas ma yella mxallafent tentalyin-nsent. Imaziɣen mazal ṭṭfen deg waṭas n wansayen (lɛaddat), ladɣa wid yettidiren di Merruk akk d Uneɣruf (Sahara), d acu kan, ass-a, aṭas n wansayen imaziɣen ay yellan ɣef (af) yiri n nnger, la ten-ttağğan medden yernu ur d asen-ttgen ara azal d leqder. Nnig waya, ula d tutlayt tamaziɣt la tettuɣal ɣer deffir deg waṭas n tmiwa n Tmazɣa, medden la tt-ttağğan, ilmeẓyen ur a ttlemmden ara, dɣa yessefk ad yettwaxdem kra n leqdic s uɣiwel i lmend n ussukkes n tutlayt di tmiwa-ya.

Akal n Yimaziɣen, seg wakken meqqer aramma ay yewweḍ ɣer wul n Tefrikt. D Imuhaɣ neɣ Imucaɣ ay d tarbaɛt n Yimaziɣen ay yesɛan akal meqqren akk, xas akken ur ṭṭuqqten ara. Akal-nsen d Aneẓruf (Idurar n Tasili, n Ayer di Niger, atg.), yernu imi ay zgan leḥḥun, ttruḥun nitni d lmal-nsen seg wemkan ɣer wayeḍ, wwḍen ɣer waṭas n tmiwa di Tefrikt. Imuhaɣ xulḍen aṭas n yegduden ifriqiyen ay ten-id-iqerben, nitni fkan-asen u wwin-d aṭas seg-sen. Ass-a, nezmer ad naf Imuhaɣ di Niger d Mali, am wakken ay nezmer ad naf kra n trebbaɛ-nsen di Čad, Burkina Faso akk d Nigeria. Deg wenẓul n Uneẓruf (Niger akk d Mali), aṭas n yegduden ifriqiyen ay yettidiren ɣer tama n Yimuhaɣ, nezmer ad d-nebder seg-sen Ibambaraten, Ifularen akk d Yisarakuliyen. Kra seg yegduden-agi kessen lmal am Yimuhaɣ, di lweqt i deg wiyaḍ xeddmen tafellaḥt. Yuɣ lḥal, akal n wenẓul n Uneẓruf ɛeddan deg-s yisafen, d aya ay t-yerran d agilal, meḥsub yelha i tfellaḥt. Nnig waya, isafen n tama-yagi ldin diɣ iberdan i waṭas n yegduden i wakken ad xeddmen tanezzawt (ttjara), ad znuzun u ad ttaɣen d yegduden merra ay ten-id-iqerben. Idyulaten n Burkina Faso, Côte ḍIvoire akk d Senegal d yiwen seg yegduden n Tefrikt Taɣerbit ay yettwassnen s tnezzawt.

Di lɣerb, igduden ay yettidiren ɣef yiri n Ugaraw Aṭlasi lhan-d s waṭas d ṣṣyada n yiselman. Imuriṭaniyen (laṣel-nsen d Imaziɣen) d yegduden n yiri n lebḥer n Senegal ttwassnen s ṣṣyada. Di Tefrikt Taɣerbit llant waṭas n tmura yesɛan tiẓegwa timeqranin. D acu kan, tiẓegwa n Tefrikt ɛemrent. Zik, igduden ay izedɣen tiẓegwa-yagi llan la ttidiren s ṣṣyada n yiɣersiwen d tukksa n wayen ay d-yettak wakal. Ass-a, aṭas deg yegduden-agi ay yeǧǧan aya. Di tmiwa-yagi diɣ, igduden Ifriqiyen sbedden-d aṭas n tgeldiyin (royaumes), yernu asmi ay bdan la d-ttawḍen Wurufiyen ɣer Tefrikt, di lqern wis 15, aṭas si tgeldiyin-agi ay yellan la xeddment tanezzawt (ttjara) d Wurufiyen. Tageldit n ɣana (ay d-sbedden Wacantiyen) tella tettwassen s ddheb-yines, yernu aṭas n tgeldiyin tifriqiyin n tama-yagi ay yellan la znuzuyent aklan (ay d-ttaṭṭafent si tmiwa nniḍen) i Wurufiyen i wakken ad ten-awin ad ten-sxedmen di Marikan. Yuɣ lḥal, amur ameqran deg yiberkanen yellan ass-a di Marikan laṣel-nsen si Tefrikt Taɣerbit.

Di Tefrikt Tacerqit, llan waṭas n yegduden ay yettmeslayen tutlayin tisamiyin d tutlayin tikuciyin. Tutlayin tisamiyin d tawacult n tutlayin i deg nezmer ad naf taɛrabt d tutlayin yettemcabin ɣur-s, am tɛebrit (hébreu) neɣ tafiniqit n zik. D acu kan, menɣir taɛrabt (ay ttmeslayen di tmura am Ssudan, Ǧibuti d Iritirya), tutlayin tisamiyin n Tefrikt nezmer ad d-nebder seg-sent tamharit d ttigrinyat (ttmeslayen-tent di Ityupya d Iritirya). Igduden n tmiwa-yagi, xas d iberkanen (neɣ d imibriken), maca ḍebɛen, imi lejdud-nsen, di laṣel, llan d imellalen ay ixelḍen d iberkanen. Igduden-agi daɣen lhan-d d tfellaḥt akk d tkessawt, yemxallaf wacu xeddmen ɣef leḥsab n wakal i deg ttidiren. Wid yettmeslayen tutlayin tikuciyin ttidiren di tama tameṭṭarfut n Tefrikt tacerqit, tama-nni umi qqaren Iccew n Tefrikt, u ad naf gar-asen Iṣumaliyen, ay d-yelhan ladɣa s tkessawt n wakraren.

Di Tefrikt Talemmast akk d ccerq n Tefrikt Tasebgast (équatoriale), llan yizaɣaren d imeqranen yernu d izegzawen. Imezdaɣen n tmiwa-ya lhan-d d tkessawt n yezgaren. Agdud yettwassnen s tkessawt-agi d Imasayen n Kenya d Tanzanya. Imasayen ttwassnen s lqedd-nsen aɛlayan d uceṭṭiḍ-nni azewwaɣ ay settwen, itteṣṣer-iten si tgecrar alamma d idmaren. Aṭas n Yimasayen ay d-mazal la ttidiren tudert-nni n zik, teddun d yezgaren-nsen deg yizaɣaren-nni anda ay d-mazal la ttidiren waṭas n yiɣersiwen iweḥciyen. Maca Imasayen uɣen tanumi d yiɣersiwen-agi, yernu ula d izmawen ttagaden-ten, ur ttqerriben ara ɣer lmal-nsen.

Kenya akk d Tanzanya sɛant akal igerrzen i tfellaḥt, yernu amur ameqran seg yegduden n tmiwa-yagi ttidiren seg wayen ay d-yettak wakal. Ikikuyuten d yiwen wegdud n Kenya, zik llan sɛan aṭas n wakal, ḥerren-t-id s yiɣil-nsen, yernu llan sɛan ddewla teǧhed. Asmi ay d-wwḍen Yebriṭaniyen ɣer Kenya, di tgara n lqern wis 19, kksen-asen akal-nsen, ama i nitni, ama i yegduden nniḍen. Yuɣ lḥal, igduden-agi, arraw n wakal, gguman ad ssusmen u gan ṭṭrad meqqren i wakken ad ssuffɣen imsehres (colonisateur) si tmurt-nsen. Igduden yettidiren ɣef yiri n Ugaraw Ahendi (océan Indien), si tama-nsen, čudd tudert-nsen ɣer lebḥer (am wid-nni Tefrikt Taɣerbit), maca nnig waya, igduden-agi ttwassnen s ttjara-nsen taqdimt akk d Waɛraben. Amur ameqran deg yimezdaɣen n tefsirin (côtes) n Tefrikt Tacerqit d Inselmen, yernu ttmeslayen yiwet n tutlayt umi qqaren taswaḥilit, yis-s ay ttemsefhamen ula akk d yegduden ifriqiyen nniḍen. Yuɣ lḥal, taswaḥilit d tutlayt taɣelnawt di Kenya akk d Tanzanya, yernu nezmer ad d-nini dakken tuɣal d tutlayt tagraɣlant i yes ttemsefhamen waṭas n yegduden di Tefrikt Tacerqit d Tefrikt Tasebgast (équatoriale).

Ul n Tefrikt Tasebgast yella zik yeččur d tiẓegwa. Timiwa-yagi ttwassnent s Yefɣulen. Wigi d imezdaɣen ineṣliyen n tmiwa-yagi. Xas ma yella zik, tamurt-nsen meqqret (tiẓegwa n Tefrikt Talemmast, Zaïre, Kamirun, atg.), ass-a, ciṭṭaḥ kan maḍi ay d-yeqqimen deg-sen, imi aṭas n lumur ay ten-icewwlen. Ifɣulen d imecṭaḥ, ur ttimɣuren ara. Imeqranen deg-sen sɛɛan azal n lmitra d wezgen di teɣzi. Maci d aḍḍan ay uḍnen, wanag akka kan ay tga ccetla-nsen. Zik, medden llan ttewḥacen-ten imi ay d imeẓyanen yernu ttidiren kan di tẓegwa, anda ay ttṣeggiden ayen tetten. Ass-a, idles-nsen atan la inegger yernu yessefk ad d-rren medden lwelha-nsen ɣur-sen. 

Amur ameqran deg yegduden n tegzirt n Madagaskar ṣubben-d seg Yindunisiyen. Xas ma yella Indunisya d tamurt ibeɛden ɣef Tefrikt, maca, di lqern wis 4 mbeɛd n Sidna Ɛisa, wwḍen-d kra n yemdanen si Indunisya ɣer tegzirt-agi tameqrant, u tneṣṣlen dinna alamma ay d asmi ay ten-id-ufan Waɛraben u uɣalen la xeddmen yid-sen tanezzawt (ttjara). Imalgaciyen ay izedɣen deg yidurar n tegzirt-agi mazal ttemcabin s waṭas di ṣṣifa ɣer Yindunisiyen, yernu tutlayt tamalgacit si twacult n tutlayin tustruniziyin ay ttmeslayen di Asya, am tindunisit.

Di Tefrikt tanẓulant (australe), llan waṭas n yegduden, nezmer ad ten-nebḍu ɣef snat n trebbaɛ timeqranin. Llan yegduden iqdimen n tama-ya, ur ṭṭuqqten ara, kra deg-sen qrib ad negren, ttidiren di lɣerb n Tefrikt n Wenẓul (Afrique du Sud), Namibya d Botswana. Timiwa i deg ttidiren yegduden-agi d aneẓruf (ṣṣeḥra), kkawent, qrib ur d-imeqqi deg-sent wacemma. Mazal kra seg yegduden-agi la ttidiren tudert n zik, ttṣeggiden-d neɣ ttekksen-d ayen ara ččen seg wayen ay d-yettak wakal. Igduden-agi qqaren-asen Ibucmanen. Isem-agi yekka-d si teglizit „Bushmen“ (San), meḥsub „imdanen n lexla“, maca Ibucmanen bḍan ɣef wacḥal n yegduden d teqbilin, yal agdud yesɛan tutlayt-is.

Llan diɣ yegduden yettmeslayen tutlayin tibantutin, gar-asen, nezmer ad d-nebder Izuluten. Asmi ay d-wwḍen Wurufiyen (européens) ɣer tmiwa-yagi, naqal ṭṭfen kan ciṭṭ n wakal ɣef yiri n ill (sea). D acu kan, asmi ay bdan la keccmen ɣer daxel n tmurt, bdan la ttnaɣen d Yefriqiyen u gan deg-sen lbaṭel d ameqran. Asmi ay tewwi Tefrikt n Wenẓul azarug-yines (indépendance), lḥukuma tamellalt n tmurt-agi tesbedd-d leqwanin i yes tebɣa ad tebḍu ger n Yiberkanen d Yimellalen. Igduden iberkanen qqlen ttwaɛɛezlen ɣer tmiwa anda akal diri-t, yernu ttalasen kan ad d-kecmen ɣer tmiwa n yimellalen i wakken ad xedmen. Asmi ay s-d-bran i Nelson Mandela si lḥebs di 1990, yernu yuɣal d aselway aberkan amezwaru n Tefrikt n Wenẓul, ifuk lbaṭel-nni ay iɛezlen iberkanen. Maca imellalen n Tefrikt n Wenẓul cewwlen ugar (aṭas) igduden iberkanen n tmurt-agi deg yiseggasen-nni n lbaṭel d wayen n diri, yernu later n ccwal-agi mazal-it ar ass-a.

Ass-a, mi ara d-nini Tafrikt, amur ameqran di medden fehhmen-tt (gezun-tt) d timura-nni ay d-yuzgan deg wenẓul (south) n Uneɛruf (Sahara), tid-nni anda ay ttidiren yiberkanen, am Niger, Mali akk d Nigeria. Imezdaɣen n Tefrikt n Ugafa neɣ Tamazɣa ruḥen amzun ttsetḍin ad d-inin dakken ula d nitni d Ifriqiyen, acku nitni d imellalen. D acu kan, llant kra n tɣawsiwin s wazal-nsen, yessefk ad asent-nger tamawt deg weḍris-agi.

Tamenzut, Tafrikt d amenẓaw (continent) anda ay mlalen yimellalen d yiberkanen, ulac akk tilisa gar-asen. Akken ay s-yeqqar yiwen n Urumi : “Di Tefrikt ulac iberkanen”, ira ad yini, din medden akk d imdanen, ulac aberkan d umellal. Nezmer ad naf iberkanen di Ldzayer, deg Wenẓul n Tunes d Libya d Merruk. Nnig waya, llan aṭas seg yiberkanen-agi d Imaziɣen, mazal ar ass-a ssawalen tamaziɣt (Tamaceɣt). Anect-a yesskan-ed dakken si zîk, yella yiel (jjwağ ger n Yimaziɣen d yegduden iberkanen ay d-ufan di tmiwa n Uneɛruf Ameqran (Sahara), asmi ay bdan lejdud-nneɣ la d-ttawḍen ɣer Tefrikt. Niger akk d Mali, xas ma yella ssnen-tent medden dakken d “timura n yiberkanen“, maca yessefk ad ɣren dakken llan deg-sent ula d imellalen (Imaziɣen Imuriyen, Aɛraben, atg.).

Tis snat, deg Wegles (Antiquité), d tamurt n Yimaziɣen iw-umi llan ssawalen yegduden n (ill) agrakal “Tafrikt”, yernu d Imaziɣen iw-umi egan isem (eganassag) “Ifrikiyen”. Yagi, isem n Tefrikt s timmad-is yekka-d si tmaziɣt. Anect-a ad t-tafem deg usebter ay d-yettmeslayen ɣef yisem n Tefrikt.

Tis krad, dɣa tagi d tanqiḍt yesɛan azal meqqren, Tamazɣa d amur si Tefrikt. Timura n Lezzayer, Merruk, Libya, Tunes d Muritanya merra d timura n Tefrikt, am wakken Fransa d Lalman d Briṭanya Tameqrant d timura n Turuft. A win yufan, Ifriqiyen merra, ama d wid n Ugafa neɣ d wid n tmura n wenẓul, yessefk ad tezzin iman-nsen ttidiren deg yiwen n umenẓaw, deg yiwen n wakal, yernu, lemmer di yelli wamek, ad myussanen ukk ad mekken afus xir n wakken llan tura, akken myussanen u ttemɛawanen Wurufiyen wagar-asen ass-a. Anect-a yezmer ad as-ibeddel udem i Tefrikt ukk ad tt-iɛiwen ugar i wakken ad d-teffeɣ seg wuguren i deg tettidir ass-a.

Singapur Singapur

Singapur, ay yellan d tamurt tamecṭuḥt ay d-yuzgan di Asya n wenẓul agmuḍan (sud-est), d tamurt i deg ttidiren waṭas n yegduden, u ttmeslayen deg-s aṭas n tutlayin. Anabaḍ (gouvernement) n tmurt-agi yesbedd-d tasertit (politique) i yes ara yerr taglizit d tutlayt i yes tteddu tmurt, am wakken ara tttwaḥerzent tutlayin nniḍen, tid umi semman n "yegduden", akken yis-sent ara lemden yelmeẓyen idelsan d wansayen-nsen. D acu kan, tagnit deg wennar tewɛer' ugar n wakken i tt-yettmuqul unabaḍ. Yuɣ lḥal, xas anabaḍ asingapuri iqeddec ɣef wamek ara yeḥrez tutlayin n yegduden-is, maca maci merr'a tutlayin ay ssawalen di Singapur ttwaḥerzent, yernu kra seg Yisingapuriyen ttawḍen bitt alamma sr'uḥen tutlayt d yedles-nsen ɣef idra n tsertit-agi. 

Yuɣ lḥal, di tmurt am Singapur, i deg ṭṭuqqten yegduden, adennit (labudd) ad tili tutlayt, xas d taberr'anit, ara fehhmen merr'a yegduden-is yernu yis-s ay tez! m er ad d-tili teywalt (communication) wagar-asen. D acu kan, si tama nniḍen, tasertit n Singapur akken ad teḥrez tutlayin n yegduden-is ur telli d tin iɛedlen ger n tutlayin merr'a n tmurt-a. Di lweqt i deg Icinwaten a xeddmen ayen umi zemren akken ula d nitni ad sɛun tutlayt-nsen teǧhed di tmurt-a (xas ma yella atni a ttsemmiḥen di tentalyin-nsen tineṣliyin), igduden nniḍen n Singapur, i sen-d-yeqqimen kan ad qeblen tasertit-agi n unabaḍ ara iteddun akken ad temḥu aṭas n tutlayin si tmurt-a. Amagrad-agi yettqeddimaɣ-d amek ay llant tutlayin di tmurt n Singapur, amek ara ixeddem unabaḍ akken ad yessemsawi lumur di tmurt i deg ṭṭuqtent tutlayin am ta, d wamek ara yekkat akken ad ilin Yisingapuriyen d wid ara yissinen tutlayin i yes ara nefɛen tamurt-nsen. D acu kan, si tama nniḍen, nezmer diɣ ad naf deg-s tagnit iṣeɛben i deg ttidirent tutlayin timecṭaḥ sdat n tutlayin "umi meqqer ccan", di tmurt-a, i deg taglizit d nettat ay d tutlayt "tagraɣlant" yekksen akk cciɛa i tiyaḍ, ma d Tacinwat d nettat diɣ ay d tutlayt n tuget deg yimezdaɣen n tmurt. Afud igerrzen

Xas ma yella amezruy n Singapur d aqdim aṭas, ayen yesɛan azal meqqren akk deg-s netta d asmi ay yewweḍ ɣur-s Sir Thomas Stamford Raffles deg waggur n Yennayer n 1819. Mi akken ay yewweḍ Raffles ɣer tegzirt-agi, yufa-n deg-s yiwet n taddart tamecṭuḥt n 150 n yimezdaɣen dɣa yuɣ tigizrt-agi ɣef yiwen n ukerwa n yilel (maître de la mer) isem-is Abdul Rahman yernu yerra-tt d ayla n Tkebbanit Tabriṭanit n Lhend Tagmuḍant (Tacerqit). Dindin kan tuɣal Singapur d asagen (port) irebḥen. Di 1826, tuɣal Singapur d aḥric si Thersin n Yekriẓen (Colonies des Détroits), am nettat am Penang d Malacca [di Malizya]. Ma di 1867, tuɣal Singapur, akk d Thersin-nni n Yekriẓen d Tahrest seg Uqacuc Abriṭani.

Iminigen n Ccinwa, n Lhend, n Malizya akk d tegzirin n Indunisya llan-d si ger n yimezwura ay d-yewwḍen ɣer Singapur, akken kan d-sbedden asagen-ines. Leḥkem abriṭani akk d tewwura yeldin ɣef tnezzawt (commerce) di Singapur d ayen ay yeǧǧan aṭas n medden ad d-inigen ɣur-s si Ccinwa. Aṭas seg Yicinwaten-nni ay d-yewwḍen ɣer din d wid yellan ttwalasen ṭṭlaba dɣa llan ssexdamen-ten di tmurt-a. Ma d iminigen Ihendiyen, bdan ttasen-d ɣer din seg wasmi ay d-yewwi Raffles kra seg-sen deg yiserdasen-is. Imi ay zemren ad xedmen di Singapur di inawaren (fonctionnaires) n unabaḍ, d imestekniyen (techniciens), d iselmaden neɣ d imzenza (commerçants), aṭas n Yihendiyen ay d-yinigen ɣer din si Penang, Lhend akk d Sri Lanka. Di 1823, tuɣal Singapur d amḍiq i ɣer d-ttawin imeḥbas, dɣa uɣalen ttusexdamen yimeḥbas ihendiyen di lebni n yizudaɣ (bɛtiments), n yiberdan akk d tqenṭyar.

Uqbel n 1860, imezdaɣen n Singapur llan ḥessben-ten s uqerru, yernu d tamsulta (police) ay d-ilehhun d wanect-a. Di 1860, yettwaxdem wuddun (recensement) amenṣab amenzu, yernu ufan-d d akken llan imir-n 80.792 n yemdanen di tmurt-a. Zik-nni, ala kan d Imaliziyen ay yellan zedɣen di Singapur, d acu kan, ur ɛeṭṭlen ara uɣalen Yicinwaten d nitni ay yeṭṭuqqten dinna.

Di 1824, llan 10.683 n yimezdaɣen di Singapur, gar-asen 60 % d Imaliziyen, 31 % d Icinwaten akk d 7 % d Ihendiyen. Ma di 1830, uɣalen Yicinwaten d nitni ay yeṭṭuqqten akk ger n yimezdaɣen n tmurt-a, yernu mazal-iten ara ass-a d nitni ay tigti (majorité). Di 1867, wwḍen Yicinwaten ɣer 65 % (55.000) seg yimezdaɣen n Singapur, yernu anect ay yellan a d-yettaweḍ d iminigen icinwaten yettnadin leqdic yella yettbeddil seg useggas ɣer wayeḍ. ɣef umedya, di 1880, wwḍen-d 50.000 n yiminigen si Ccinwa, di lweqt i deg di 1912, wwḍen-d 250.000. Ihokkienen (Hokkien), Iteochewen (Teochew), Ikanṭuniyen akk d Yihakkaten si trebbaɛ timeqqranin akk ay yellan ttawḍent-d si Ccinwa. Seg wasmi ay d-yebda yinig ɣer Singapur, d Ihokkienen akk d Yiteochewen ay yeṭṭfen tanezzawt (commerce), ma d Ikanṭuniyen qeddcen s umata di tfellaḥt, maca kra deg-sen qeddcen diɣ di yineḍ (artisanat), bennun ixxamen n wesɣar, ttxiḍin neɣ qeddcen d iḥeddaden.

D asnulfu n yiɣerruba ay iteddun s yiraggen akk d tullya n terga n Suez di 1869 ay yeǧǧan tadamsa n Sigapur ad tennerni. Tuɣal Asya n Wenẓul agmuḍan (sud-est) d tama yettwassnen s ussuffeɣ (exportation) n kawaču akk d uhellun (étain), yernu tuɣal Singapur d yiwen seg yisugan imeqqranen akk deg wemḍal. Di 1921, bnan Yebriṭaniyen di tmurt-a yiwen n wabuḍ awlal (base navale) meqqren, d win ay ṭṭfen Yijapuniyen deg Wemgaru Amaḍlan (Guerre mondiale) wis sin asmi ay ttf'en Singapur si Fur'ar' n 1942 alamma d Ctember' n 1945.

Di 1946, tuɣal Singapur d tahrest i yiman-is di Tqacuct Tabriṭanit, asmi ay ttwakksent Thersin n Yekriẓen. Di 1959, tettunefk-as tfulmant (autonomie) i Singapur xas ma yella Briṭanya tella mazal-itt d nettat ay d-yelhan d laman akk d lumur' n berr'a n tmurt-a. Ma di 1963, tekcem Singapur ɣer Tfidir'alit n Malizya, am nettat am tmiwa n Malaya, Sabah d Sarawak. D acu kan, di ɣect n 1965, temsebḍa-d Singapur ɣef Malizya yernu tuɣal d tigduda timziregt (indépendante) i yiman-is. Xas ma yella ass n uzarug n Singapur d ass n 9 ɣect 1965, kemmlen yiserdasen Ibriṭaniyen ttilin dinna alammi d taggara n 1971.
Salem Zinya Salem Zinya

Salem Zinya, d amyaru n unegalen, d amedyaz daɣen, ilul ass n 26 deg Ctambeṛ 1962 deg taddart n Friḥa. Adrum iwezniɛen yersen Salem Zinya, aẓar-is seg Iflisen. Wwḍen-d ar uzaɣaṛ n Freḥa taggara n wagim (siecle) wis mraw-tza (19). 
Iɣerbazen anda t rran ad-iɣeṛ s tutlayin nniḍen d win n taddart-is akk d Llisi n Iɛezzugen. Dɣa iffɣ-d seg Llisi iɛezzugen deg useggas nni n 80 (tameṭ), aseggas i deg azwaw ikker a-d-isseɣṛes izerfan-is. Iffeɣ-d war ma issuli almad-is, war ma yewwi-d l-BAK. Ikayaḍen (les examens) ines akk d wid n imdukal-is deg llisi iɛezzugen d wid n wamek a-d-ssuksen izerfan n tutlayt agi s wayes nettaru.

Tigzi tella maca ddel n taɛrabt yugi-t. Isnerna taɣuṛi s tuzna n tebṛatin deg Uɣerbaz Universalis (Liaj, Biljik). Iffɣ-ed seg ulmad d-anaɣmas taggara useggas n 1981 (tameṭ d yiwen). Wwin-t ar lɛeskkeṛ deg useggas n 1984 (tameṭ d kkuẓ) ifuk-ed deg 1986. 
Kra yekka umennuɣ ɣef tmaziɣt, Zenia ikka deg-s, ulac dacu izgel. Izdi tazmart-is d-tiyad. Maca netta ifka azal afellay i wmahil adelsan. Deg temlilit n Umussu Adelsan Amaziɣ (MCB) n Yuliu 1989, d netta I d-amyaru n ṛṛabun n tesmilt (commission) tis kraḍ (3), “Idles d usnefli n tẓuri”. Zenia iffeɣ seg tesmilin n Umussu Adelsan Amaziɣ deg useggas n 1994, immi ikker hendawal gar snat n tdukliwin n MCB (Amussu Adelsan Amaziɣ) illan imir nni, tismilin (commissions) akk d tenmiregt (coordination).n MCB.

Gar 1990 akk d 1995, Zenia ixdem d-anaɣmas deg uɣmis nni « Tamurt » isbedd akken Talawanu. Illa ittḍebbir ɣef uḥric nni n tmaziɣt. D netta yellan isseɣtay idrisen i-d-ittwaznen.

Deg useggas n 1998, issufɣ-ed Tasɣunt « IẒURAN », tasɣunt iga i lmend n usnefli n tsekla tamaziɣt.



Tagi t-tadyant n yiwen weqcic, d aqbayli. Asmi yella d ilemẓi immuger yiwet teqcict yebɣa at-tyaɣ nnan-as :
" alla! mačči t-tagi i-k ilaqen " .Alaxater taqcict nni tugar-ik s kra iseggasen.

Asmi i d immed inuda f tlelli n tmurt, inuda f iz'uran-is yufa ulac. Ihi yebda yekka-t uzal ama di 1980 ama di 1982 mi d fɣen atmaten inselmen. Ikcem leḥbus yečča aɛekkaz almi yemmut.


Iɣil d Wefru d tadyant n Lezzayer yettwacergen ɣef sin iberdan : abrid n tatrara d izerfan n umdan, i ɣef ttnaɣen Uzwaw d Titem, d ubrid n tineslemt d tiɛuṛṛebt i ɣef ulin s adrar Muḥ emmed d Ɛuqba.

Tanekra d yimenɣi n Uzwaw d Titem, ɣef izerfan d tmettit nnsen, teglayasen-d s lada i ten-yessawḍen ɣer tizi n tmettant. Azwaw refdent iterrasen n Jiniral Anezmar, yessen-d lihana d tukksa n sser uqbel ad s-d-brun. Titem d Tmekyust ddment-ten iremmaɣen-inselmen (irebraben).

ɣer tama n tmeddurt-a n demmaṛ d lmerta, tammeddurt tawfayant n Jiniral Anezmar d wid-is, id-yessikiden s ufella yir tudert n ugdud igan s idammen, imeṭṭawen d tmettant, ɣer taggara ad s-d-gwrin yir ussan, ad yesleb, ɣer deqqal ad yerwel.

Muḥemmed, yesnefken ultma-s, Tamekyust, i Ɛuqba, tenɣa Titem deg udrar, taggara ula d netta tečča-t nndama deg wayen iga, yenɣa iman-is.

Irland Irland

Irland (Éire s tutlayt tirlandit, neɣ Ireland s teglizit), d yiwet ger tigzirin tibritaniyin, tezgad deg umalu n Britanya tameqqrant, ger Ugaraw Aṭlasi d Ilel n Irland. Azar n wawal Irland ikad seg wawal irlandi "Ériu" neɣ "Éire" (d isem n tyakuct n zik, unti n Yakuc neɣ Rebbi) ak° d wawal agirmani "land" ("akal").

Irland tebḍa af snat n tigduda: tigduda n Irland, i yellan d tamurt tillelit, akked Irland n ugafa, i mazal ger ifasen n Tigelda Iduklen n Briṭanya Tameqqrant d Irland n Ugafa.

Tigzirt n Irland tesɛa azal n 6 n imelyunen imezdaɣ, af le.fsan n 2006. Gar-asen 4,2 imelyunen n tigduda n Irland (1,6 imelyunen di tmanaɣt Dublin), d 1,7 imelyunen n Irland n ugafa (600 000 di tmanaɣt Belfast)
Isṭunya Isṭunya

Isṭunya (Eesti Vabariik s tutlayt tistunit), d yiwet n tmurt n umenẓaw Urub. Tezgad si tama usamar n ill n Baltik, ddaw n tmurt n Finlund, ttama n Gulf n Finlund, ar ugafa n tmurt n Lituni, ar umalu n tmurt n Russ.

Tamurt n Isṭuni, d tmura n Lituni d Litwani, ttusemant timura n baltik.

Isṭuni tetteka di tidukla n Urup seg umezwaru n mayu 2004, u tesekcem aṣurdi n Euro seg umenzu Yennayer 2008. Tekcem ar Temsisa Taṭlasit (OTAN) ass 29 meɣres 2004.

Amagrad ay d awen-d-newwi ass-a d win ay d-yettmeslayen ɣef tutlayt tisṭunit, d tutlayt taɣelnawt n tmurt n Isṭunya. Tamurt-a ay d-yuzgan di Tuṛuft n Ugafa (Europe du Nord), teqreb ɣer Rusya yernu tella d yiwet si tegdudyin tiqburin n Tdukli Tasuvyatit (Union soviétique), am Litwanya akk d Kirgizistan i ɣef ay d-newwi awal yagi. Iṣtunya d yiwet si tmura tibaltiyin, meḥsub d tamurt ay d-yuzgan ɣef yilel Abalti (mer baltique), yernu am nettat, am Litwanya akk d Litṭunya, tekcem-itent Tdukli Tasivyatit di 1940, u terra-tent tamara d aḥric si tmurt-agi tameqqrant, alammi d 1991, asmi ay tewwi Isṭunya azarug-is (indépendance). Di tallit-nni n lbaṭel ɣezzifen ay tesɛedda Isṭunya, tuɣal tisṭunit, tutlayt n yimawlan n tmurt, d tutlayt ur nesɛi azal sdat n tutlayt tarusit ay d-tḥettem fell-asen Musku. Yuɣ lḥal, Irusiyen, xas ulamma "ttqadaren" igduden yellan ttidiren di Tdukli Tasuvyatit, llan ttwalin iman-nsen d nitni ay ten-yifen merṛa, d idles-nsen ay yernan win n tdersiyin nniḍen (minorités) yernu d tutlayt-nsen ay ilaqen ad tt-lemden akk yegduden isuvyatiyen nniḍen. S wanect-a, Irusiyen yettidiren di Isṭunya werǧin walan iman-nsen terra-ten tmara ad lemden tutlayt tisṭunit, wanag ttwalin d akken d imawlan n tmurt ay d-tewwi ad lemden tutlayt-nsen. Yuɣal bab n yiger d akli. D acu kan, ddunit ttetti, tettemtetti, idewweṛ-d zzman i deg d as-d-yuɣal uzarug-is i Isṭunya, yernu yuɣal-as-d wemkan-is i tutlayt tisṭunit. Ass-a, mi akka ay d-teffeɣ Isṭunya seg ujeɣlal-nni i deg tella zik-nni, tezzi udem-is ɣer Tuṛuft tutrimt (taɣerbit) akken ad tesnerni tadamsa-yines, dɣa anect-a yedǧa-tt ad tesnerni ula d tutlayt-is, tutlayt tisṭunit i yes tteddu tmurt, akken ad tqabel Isṭunya tallit n wass-a. D anect-a ay ibeddlen zzman ɣef Yirusiyen yettidiren di Isṭunya. Assemɣer ay ssemɣaren iman-nsen ɣef tisṭunit tura yexsi, tarusit-nni-nsen ay llan ttwalin-tt tif tisṭunit tuɣal ur teswi ara di tegduda-yagi tamaynut, dɣa tewwi-d fell-asen ass-a, ma bɣan ad ttekkin ula d nitni di tmurt-a, ur ten-yettara ara zzman di rrif, tewwi-d fell-asen ad lemden tisṭunit, d tin kan ara d asen-yessifessen tudert di tmurt-a n yimawlan-is. D acu kan, akken diɣ ad tettwaqbel Isṭunya di terbaɛt-agi n tmura n Tuṛuft wukud tebɣa ad tettekki, tewwi-d fell-as ula d nettat ad tqader izerfan n wemdan d yizerfan n tutlayin ay ttmeslayen di tmurt-is, dɣa amagrad-agi ad aɣ-yedǧ ad nẓer amek ay tqeddec Isṭunya akken ad as-d-terr azal-is i tutlayt taɣelnawt n tmurt, d wamek ara tqeddec diɣ akken ad teɛdel ger n tutlayin nniḍen merṛa ay ttmeslayen di tmurt-a. Afud igerrzen.

Ger n yiseggasen n 1940 d 1991, d Tadukli Tasuvyatit ay yetṭfen Isṭunya, ala kan ger n yiseggasen 1941 d 1944, asmi ay d-kecmen Yinaziyen n Lalman ɣer tmurt-a. D acu kan, asmi ay tebda thezzel (affaiblir) Tdukli Tasuvyatit, yebda leḥkem yettbeddil afus di tmura ay teḥkem tneggarut-agi, yernu tisertiyin tisuvyatiyin n peristroika* akk d glasnost* snernant ifadden i yegduden isuvyatiyen akken ad ssutren ugar n tlelli. Dɣa yessaweḍ wanect-a ɣer ɣellu n Tdukli Tasuvyatit di 1991 yernu yuɣal-as-d uzarug-is (indépedance) i Isṭunya i deg ay beddlent tzemmar iḥekmen tamurt. 
[*Perestroika : D tasertit ay d-yessebded uselway asuvyati, Mixail Gorbatcev, akken ad yeg tisemmeskal (réformes) i udabu asuvyati, i tdamsa n tmurt akken ad nnernint, yernu diɣ i lmend n ubeddel n wamek ttxemmimen Yisuvyatiyen akken ad zemren ad snernin tamurt-nsen. 
Glasnost : d tasertit n tallit n perestroika ay d-yessebded diɣ Gorbatcev akken ad yerr yis-s kra n wayen xeddmen yemḍebbren isuvyatiyen d afrawan (transparent), yezmer ad t-iẓer wegdud.]. 
Yuɣ lḥal, abeddel ameqqran am wa [ay d-yeɣlin deg yiwet kan n teswiɛt], yella yewɛeṛ ɣef Isṭunya ad taɣ yid-s tanumi. Dɣa abeddel-agi yemxallaf wamek ay iḥuza imezdaɣen n Isṭunya akken mxallafent tmiwa (tamaneɣt n tmurt Talinn akk d Ugafa agmuḍan -nord-est n tmurt) d wakken mxallafen diɣ yinurar n leqdic di tmurt (ɣef umedya : tibankiwin -banques- ma nquren-itent ɣer leqdic deg yemɣizen -mines), yernu yemxallaf diɣ wamek ay iḥuza ubeddel-agi igduden yemxallafen yettidiren di Isṭunta, am Yisṭuniyen akk d Yirusiyen. Di ɛecṛa n yiseggasen-agi ineggura, tisnaddanin (statistiques) n yimezdaɣen n Isṭunya beddlent aṭas u yennerna citṭ wanect ay yellan n Yisṭuniyen di tmurt-nsen [ugar n wanect ay nnernan yegduden nniḍen yettidiren di Isṭunya]. D acu kan, addun (recensement) n useggas n 2000 yesskan-d d akken igduden merṛa n Isṭunya neqsen ɣef wakken llan zik-nni. Dɣa mbeɛd tella Isṭunya tesɛa 1.565.000 n yimezdaɣen, tuɣal deg useggas n 2000 tesɛɛa kan 1.361.000 n yimezdaɣen, yernu wid ur nelli ara d Isṭuniyen di tmurt-a neqsen-d ɣer 459.000 n yemdanen (32,1 % seg yimezdaɣen n tmurt). Ma d Irusiyen n Isṭunya neqsen s 25 %. Tuɣ, ayen akk yessawḍen s anect-a, netta d addukel n ssebbat yemxallafen, gar-asent tuffɣa n waṭas n yimezdaɣen ɣer lberṛani, anqas ay neqsen wid ay d-yettlalen akk d unnerni d wanqas n yegduden yemxallafen yettidiren di tmurt-a. 
D acu kan, ayen igan amgerrad-agi (lxilaf) ger yegduden yettidiren di tmurt-a d tutlayt tayemmat, maci d ayen nniḍen, imi tutlayt d nettat ay yettaken azal i wemdan di Isṭinya n wass-a. Dɣa d tutlayt ay d-yellan d abrid i seg ay d-tewwi ɣef wemdan ad iɛeddi akken ad yaweḍ ɣer rrbeḥ u ad yesɛu azal di tmetti, yernu d tin ay yettaldin tiwwura i wemdan akken ad yili d win ara yafen iman-is ama seg yidis n uxeddim, ama seg yidis n tedrimt. Di tallit tasuvyatit, yeqdec udabu akken ad yerr tarusit d nettat kan ay d tutlayt i yes tlehḥu tmurt, dɣa ass-a, mi akka ay tewwi Isṭunya azarug-is, anect-a yexleq-d uguren i wid yessnen kan tutlayt tarusit. Nnig waya, yeḍfer diɣ udabu arusi yiwet n tsertit n usselmed ay yesseqdec kan di Isṭunya, d tin n usseqdec n trusit akk d tisṭunit d tutlayin n usselmed, d acu kan, yal yiwet deg-sen qqaren-tt kan deg yiɣerbazen-is, dɣa d anect-nni diɣ ay yessawḍen ad d-yexleq snat n trebbaɛ yeɣran, d acu kan, ur zmirent ara ad msefhament wagar-asent imi ur ttmeslayent yiwet n tutlayt, ur sɛint yiwen n yedles. Dɣa d anect-nni ay yessawḍen ad tuɣal tmetti tisṭunit akken tella ass-a am wakken ay d-llant diɣ waṭas n ssebbat nniḍen ay yesmeɣren amgerrad ger n snat-agi n trebbaɛ : 
Timiwa i deg tettidir yal tarbaɛt : Wid yettmeslayen tarusit, tudet deg-sen d arraw n wid ay d-yunagen ɣer Isṭunya si tmiwa nniḍen n Tdukli Tasuvyatit yernu amur meqqren deg-sen di temdinin ay ttidiren neɣ di tmiwa n Ugafa agmuḍan (nord-est) n Isṭunya. Aṭas seg-sen ay yettidiren di Tallinn [tamaneɣt n tmurt] akk d tmiwa ay d-yezzin fell-as (Harjumaa), u llant tirebbaɛ nniḍen timecṭaḥ seg wid yettmeslayen tarusit, ttidiren di tmiwa nniḍen, d acu kan, 90% seg-sen di temdinin ay zedɣen yernu anect-a yennerna seg wasmi ay ffɣen yiserdasen Isuvyatiyen (sakin Irusiyen) si Isṭunya. 
Inurar n leqdic i deg txeddem yal tarbaɛt : di tallit n perestroika, Irusiyen n Isṭunya llan qeddcen di tkebbaniyin yettaɣen, znuzuyent, llan ssekcamen-d u ssuffuɣen sselɛa si Isṭunya, am wakken ay llan qeddcen di tkebbaniyin tisuvyatiyin tiqburin ay yuɣalen ur a d-ssekcament ara aṭas imir-n. Nnig waya, llan Yirusiyen-agi diɣ mazal-iten tteklen ɣef leɛnaya n unabaḍ (gouvernement) n Musku, xas ulamma aneggaru-ya ur d-iqqim wara wayen ay yella yezmer ad asen-t-yeg akken ad ten-iɛiwen asmi tebda tettbeddil tegnit yernu tella tteddu Tdukli Tasuvyatit akken ad teɣli. Anect-a yessehzel (affaiblir) mliḥ tanezzawt-nsen (commerce) akk d Rusya, yernu ayen akken d-xeddmen teɣli yis-s ula di Isṭunya, ur yezmir ad yenz am zik di tmurt-a i ɣer d-tekcem tdamsa tamaynut, d anect-nni ay tessawḍen Irusiyen n Isṭunya ad uɣalen di rrif seg yidis n tdamsa u ad ttwaɛezlen di tmurt-a. Nnig waya, yiwet si ssebbat meqqren ay yessawḍen diɣ Irusiyen ad ɣlin di Isṭunya nettat d lqella n tmusni n tutlayt tisṭunit ɣur-sen, dɣa d anect-nni ay sen-ireglen abrid akken ad znuzuyen u ad ttaɣen akk d Yisṭuniyen, am wakken diɣ lqella n tmusni-nsen di tutlayin tiberṛaniyin tkemmel-asen, imi anect-a yerra-ten ur zmiren ad sseftin (investir) idrimen di lberṛani, ur tezmir ad ten-id-tṣaḥ tallalt taberṛanit. Dɣa yuɣal win yebɣan ad t-id-iṣaḥ leqdic, tewwi-d fell-as ad yissin mliḥ tutlayin nniḍen menɣir tarusit. 

Tasertit n tutlayin ay d-tewwi Isṭunya di ɛecṛa n yiseggasen-agi ineggura nezmer ad tt-nebḍu ɣef tlata n talliyin, ɣef leḥsab n wemxallef ay mxallafen yeswiyen (buts) imeqqranen n Isṭunya di yal tallit. Tallit tamenzut tebda-d di tgara n yiseggasen n 1980 akk d tezwara n yiseggasen n 1990, asmi ay d-xelqent tsertiyin n glasnost akk d perestroika tagnit i deg ara d as-d-yuɣal uzarug-is i Isṭunya di 1991. Tallit tis snat tebda-d asmi ay yefren wegdud isṭuni tamenḍawt (constition) tamaynut n tmurt-is di 1992, dɣa ayen ay d-yeddan di tmenḍawt-a (lebni n tmurt, aḥraz n yizerfan n wemdan, atg.) d ayen ay d-icerḍen ɣef Isṭunya ad d-tessebded tasertit n tutlayin d tamaynut yernu telha. Yuɣ lḥal, simmal yettaǧhad uzarug (souverainenté) n Isṭunya, simmal tqeddec deg yinurar n tugdut, n tdamsa, n tedrimt akk d laman akken ad tekcem ɣer terbaɛt n tmura tutrimin (tiɣerbiyin) u ad taf iman-is gar-asent. Di tgara n yiseggasen n 1990, d anect-a dɣa ay yuɣalen d iswi ameqqran n Isṭunya ay yedǧan timsal nniḍen n tmetti ur nesɛi ara azal meqqren, yernu abeddel-agi meqqren di tɣawsiwin n tmurt d ayen ara d aɣ-yedǧen ad d-nini d akken yeldi-yas tawwurt i yiwet n tallit d tamaynut di tsertit n tutlayin n Isṭunya, d tin ay d tallit tis tlata. 
Tinwit (amendement) n tmenḍawt ay yerran tutlayt tisṭunit d tutlayt taɣelnawt di Isṭunya d tin ay d-sbedden deg wass n 6 Dujembeṛ 1988, di tallit i deg mazal Isṭunya d tigdida di Tdukli Tasuvyatit. Ma deg wass n 18 Yennayer 1989, tlata n yiseggasen uqbel ma tewwi azarug-is, yessebded-d usuvyat ameqqran n Isṭunya yiwen n usaḍuf (lqanun) amaynut ɣef tutlayin, d asaḍuf ay d-yellan kan si leɛḍil, akken ad tesɛeddi yis-s Isṭunya tallit n ubeddel. Xas ulamma di tallit-nni n unnefsusi wid yebɣan ad tawi tmurt-nsen azarug fuṛsen tagnit rran tisṭunit d nettat ay d tutlayt tamenṣabt tawḥidt di Isṭunya, iswi n wanect-a di tidet netta d asnerni n wazal n tutlayt tisṭunit akken ad tuɣal am nettat am trusit di tegduda-yagi yellan tettidir ussan-is ineggura di Tdukli Tasuvyatit. Dɣa yecreḍ-d usaḍuf-nni amaynut d akken kra n yiqeddacen iqeddcen di kra n yinurar tewwi-d fell-asen ad issinen mliḥ ama d tisṭunit, ama d tarusit, u ma yessen yiwen 800 kan n wawalen, anect-a yezmer ad t-iqam akken ad tt-isellek. Yuɣ lḥal, mi iga unabaḍ isṭuni aya, yella yessaram ad yefru ugur-nni i deg tarbaɛt yeɣran s tisṭunit ur tezmir ara ad temsefham d tin yeɣran s trusit yernu akken ad yessiweḍ leqdic-agi s iswi-yines, yefka unabaḍ (gouvernement) isṭuni ṛebɛa n yiseggasen i yiman-is i deg yessefra ad yesselḥu tamurt am wakka, s snat n tutlayin alamma d 1 Fuṛar 1993, d acu kan, ikemmel iqeddec unabaḍ s usaḍuf-agi alammi d 1995, asmi ay yefren asaḍuf amaynut n tutlayin. 
Imi di tallit-agi tamenzut, ayen iceɣben Isṭuniyen netta d aẓayer (staut) n tisṭunit di tmurt-is sdat n tutlayt tarusit ay iǧehden, timsal yeqqnen s asnerni n tutlayt tisṭunit akk d usselmed-ines llan twalin-tent imir-n ur sɛint azal meqqren. Asadu'f n 1989 yesseǧhed-as amkan-is i tisṭunit ay yettusemman d tutlayt tamenṣabt n ddewla, nnig waya, rnan Yisṭuniyen gan-d isuḍaf imecṭaḥ nniḍen s idis n usaḍuf-a ameqqran akken ad rnun ad ḥerzen amkan n tutlayt-nsen u ad tt-rren d nettat ay d tutlayt yernan akk tutlayin nniḍen n Isṭunya, ladɣa tarusit. Asaḍuf n 1989 yedǧa diɣ ad d-nnulfun ttawilat n teɣwalt (communications) yesseqdacen tisṭunit, akken ad yedǧ Isṭuniyen ad ttemselɣun 
(communiquer) s tutlayt-nsen. 
D acu kan, asaḍuf-agi yefka-yas izerfan-is diɣ i yal aterras (individu) di tmurt, ladɣa i wid ur nettmeslay ara tisṭunit, dɣa uɣalen wigi ttalasen ur sseqdacen ara tisṭunit akk d ddewla yernu zemren ad d-xedmen lekwaɣeḍ-nsen s trusit. Amagrad wis 3 n usaḍuf-agi yeqqar-d d akken (t)aterras(t) ur nettmeslay ara tisṭunit yettalas/tettalas ad yesselḥu/tesselḥu lumuṛ-is s trusit di tsuda (institutions) n ddewla akk d unabaḍ, akk d tsuda, tikebbaniyin d tuddsiwin (organisations) n Tegduda Tanemlayt Tasuvyatit n Isṭunya. Asaḍuf-agi yedǧa diɣ ula d asselmed s tutlayt tarusit ad ikemmel, dɣa nezmer ad d-nini d akken asaḍuf-a yeḥrez tarusit u yefka-yas tamkant i yiman-is di tmurt n Isṭunya, d acu kan, yesselha diɣ s waṭas amkan n tutlayt tisṭunit. 
Yella-d diɣ di tallit-nni usaḍuf i lmend n weḥraz n tdersiyin (minorités) nniḍen, dɣa d anect-nni ara tent-yedǧen ad sɛunt iɣerbazen s tutlayinnsent. Asadu'f-agi yedǧa diɣ ad d-ilin wahilen (programmes) n rṛadyu d tilibizyu s tutlayin n tdersiyin timecṭaḥ n Isṭunya u ad d-ilint ula d tisuda akk d trebbaɛ tidelsanin ara iqedcen i lmend n weḥraz n yedles n yegduden-agi. Asadu'f-agi d win ay d-yewwin abaɣur (lfayda) meqqren i yegduden nniḍen imecṭaḥ nniḍen n Isṭunya, menɣir Irusiyen, imi igduden-a werǧin sɛin izerfan idelsanen di tallit tasuvyatit. Asaḍuf-agi ihi yedǧa tidersiyin timecṭaḥ (ad ɛiwdent) ad ldint iɣerbazen akk d tdusa-nsent, yernu i tikkelt tamenzut deg umezruy, yesteɛṛef unabaḍ isṭuni s tdersiyin timecṭaḥ nniḍen akken ay yesteɛṛef s Yirusiyen, dɣa yeɛdel ger n yegduden merṛa yettidiren di tmurt-is yernu yefka-yasen llsas ibedden ɣef usaḍuf (lqanun) akken ad snernin iman-nsen (ɣef umedya uɣalen merṛa ttalasen ad sseɣren igerdan-nsen s tutlayin-nsen). 
Uɣalen ihi Yirusiyen ttalasen kan ad sqedcen tutlayt-nsen deg wayen ḥwaǧen, am nitni am yegduden nniḍen di Isṭunya, yernu anect-a yekkes seg wallaɣen n medden tikta-nni n tesnakta (idéologie) ay yettwalin d akken d tarusit ay ilaqen ad tili d tutlayt i yes ara ttemsefhamen yegduden wagar-asen neɣ diɣ, takti-nni ay yettwalin d akken tidersiyin nniḍen tewwi-d ad ttmeslayent dǧent akk tutlayin-nsent akken ad ttmeslayent tarusit, d tikta i yes yella iqeddec zik unabaḍ asuvyati. D acu kan, xas tenqes tezmert n trusit di Isṭunya, mazal sɛan Yirusiyen di tmurt-a izerfan i yes ifen tidersiyin nniḍen di tmurt-a. 
Yuɣ lḥal, lemmer ad nuɣal ɣer tidet, asaḍuf n tutlayin n 1989 ur d-igli ara s ubeddel ameqqran di tegnit i deg llant tutlayin uqbel n yimir-n, wanag yedǧa tagnit akken tella u yeḍmen-asen kan i yegduden n tmurt ad lemmden tutlayin-nsen deg uɣerbaz, am wakken ara tesɛu tisṭunit aẓayer ɛlayen ɣer Yisṭuniyen u ad tesɛu trusit aẓayer ɛlayen ɣer Yirusiyen. Asadu'f n tutlayin n 1989 yefka-yas i tisṭunit aẓayer n tutlayt taɣelnawt, d tutlayt n ddewla akk d tedbelt (administration) yernu d tin i yes ara yettmeslay weḥric meqqren di tmetti, xas ulamma nettat deg wennar, yerra-tt umezruy d tutlayt tameddarsut (minoritaires) di tmurt-is, imi di tilawt (en réalité). Dɣa xas tuɣal tisṭunit d tutlayt taɣelnawt, maci d nettat ay d tutlayt ay izerɛen mliḥ di tmurt, maci d nettat ay fehhmen akk medden : di lweqt i deg amur meqqren seg yimezdaɣen n Isṭunya zemren ad tt-sellken s trusit, ala kan amur amecṭuḥ seg yimezdaɣen n Isṭunya ur nelli ara d Isṭuniyen ay yessnen tisṭunit akken ilaq. 
Dɣa assebded n usaḍuf-agi yeldi-d tiwwura akken ad beddlent tzemmar n tmurt ifassen, u ad d-yeglu wanect-a s tlalit n tedɣert (élite) tamaynut di Isṭunya. Nnig waya, imi ulac aṭas n tɣawsiwin ay ibeddlen ɣef wid yettmeslayen tarusit di tmurt-a (imi tamusni n tisṭunit tettwacreḍ-d kan seg weḥric amecṭuḥ seg-sen), tkemmel lqella n wemsefham ger n Yisṭuniyen akk d Yirusiyen, yernu anect-a yegla-d s wuguren nniḍen ay yeldin tiwwura i tmura tiberṛaniyin akken ad d-grent iman-nsent di tɣawsiwin n tidaxliyin n Isṭunya. Imi ahilen (programmes) n unabaḍ n yimir-n ssulin kan leḥsabat-nsen ɣer lqerb di lweqt i deg dǧan timsal i ɣef ilaq ad ssalin leḥsabat ɣer lbeɛd, am usselmed akk d unekcum n tmurt di trebbaɛ tigraɣlanin, tḥulfa Isṭunya d akken tewwi-d fell-as, di tegnit-agi n wuguren ay d-ilulen, ad teg aḥurif nniḍen yifen amenzu-nni akken ad tesselhu tagnit n tutlayin di Isṭunya. 
Akken ad tessiweḍ Isṭunya s iswiyen-yines deg wayen yerzan asaḍuf-nni n tutlayin, tessebded-d acḥal n tsuda di tedbelt (administration). Akken ad d-yelhu unabaḍ d usselmed n tisṭunit i Yirusiyen imeqqranen yettidiren di Isṭunya, yessebded-d, s yiwen n usaḍuf deg wass n 13 Meɣres 1989, yiwen n useqqamu d uslig (spécial) umi isemma Ammas n Tutlayt Tisṭunit. Ma deg wass n 31 Meɣres 1989, terna tessebded-d Isṭunya Aseqqamu n Weḥraz n Tutlayt. Asmi ay d-yelfa d akken aseqqamu-ya ur d-yewwi ara abaɣur (lfayda) deg wayen yerzan asnas (application) n usaḍuf-nni n tutlayin, yessebded-d unabaḍ deg wass n 23 Nwembeṛ 1990, Aseqqamu n Tutlayt Taɣelnawt, i lmend n waya. Yuɣal Useqqamu-yagi d udus (organisme) ameqqran akk di tmurt ay d-yelhan d tɣawsiwin n tutlayt di Isṭunya, dɣa yelha-d s umata d temsal n usseqdec n tutlayt tisṭunit di Isṭunya akk d usselmed-ines s yisem-is d tutlayt tayemmat neɣ d tutlayt tis snat i yimezdaɣen n Isṭunya, am wakken diɣ ay yettɛawan Useqqamu n Tutlayt Taɣelnawt tutlayin timeddursa nniḍen u yelha-d d wasnas n yisuḍaf ay tent-yerzan. Iswiyen imeqqranen n Useqqamu-yagi nitni d assebded n tsertiyin n tutlayt akk d yiɣawasen (plans) i lmend n wesnerni n tutlayt, u yekcem deg waya weḍfar n wesnas n Usaḍuf n Tutlayin, asselhu n tarrayin (méthodes) n usselmed, aḍfar leqdicat yeqqnen ɣer tmawalt (léxique) d yismawen usligen (noms propres) akk d yeḍfar n leqdicat yeqqnen ɣer tesnilsit tamettit (sociolinguiste). D acu kan, di 1997, yuɣal Useqqamu-yagi d udus kan yettqaraɛen ma yella iteddu mliḥ leqdic ɣef tutlayt neɣ ala.
Di Yulyu n 1993, yessebded-d uselway n Isṭunya Lennart Meri ayen umi isemma Tadabut Timdewweṛt n Uselway (Table Ronde Présidentielle), d agraw ameɣlal (permanent) i deg ay d-ttemlilin yigensasen (représentants) n tdersiyin n tmurt d wid ur nesɛi ara taɣlent (nationalité) tisṭunit akk d yimaslaḍen n wemni (membres du parlement) n Isṭunya i lmend n wembaddel n leṛyuy akk d ussenqes n teɛdawt ger n trebbaɛ tisertiyin yemxallafen n yegduden yettidiren di tmurt-a. 
Tiɣawsiwin yelhan akk d tid n d iri i yes d-yegla usaḍuf n tutlayin amezwaru d tid ay yuɣalen ttwaḍfarent s lqerb. Asmi ay walan Yisṭuniyen d akken tallit n uɛeddi si tegnit ɣer tayeḍ deg wayen yerzan tutlayin tfuk, yernu assebded n tmenḍawt tisṭunit tamaynut di 1992 yecreḍ-d ad tbeddel tegnit n tutlayin di Isṭunya, ɛezmen ihi Yisṭuniyen ad d-sbedden asaḍuf n tutlayin amaynut ara d-yemyezgen d tallit-agi ay d-ikecmen. I lmend n waya, ɛawden ssulin Yisṭuniyen leḥsabat-nsen deg wayen yerzan amek ara ssemyezwaren iswiyen-nsen deg wayen yerzan tasertit-nsen n tutlayin, dɣa imi iswi n Isṭunya n yimir-n netta d lebni n tmurt i uzekka, fernen yemḍebbren ad as-fken i tmurt yiwet kan n tutlayt ara icerken akk imezdaɣen-is, d tin i yes ara tebnu tmurt, dɣa rran tisṭunit d tutlayt tamenzut i wid yettmeslayen tisṭunit yernu d tutlauyt tis snat i wid ur tt-nettmeslay ara. Imi ay tuɣal tisṭunit d tutlayt n ddewla akk d tin n Yisṭuniyen ay d-yekkren yis-s, tewwi-d ad sqeɛden tutlayt-a, ad as-gen ilugan yernu ad tt-rren d tutlayt tizeɣt (standard) akken ad tezmer ad tuɣal d tutlayt i yes ara tlehḥu ddewla. Nnig waya, tewwi-d diɣ ɣef ddewla ad tqabel yiwet n tegnit iṣeɛben i deg ay tebɣa ad tesnerni tutlayt tisṭunit akken ad tt-terr d tutlayt ara fehhmen akk yimezdaɣen n tmurt, ula d wid ur tt-nettmeslay ara (ladɣa Irusiyen), dɣa tewwi-d ad txemmem Isṭunya ɣef wamek ara d asen-tesselmed tutlayt tisṭunit i yineggura-ya, ladɣa imi ay izemren ad ḥulfun d akken almad n tutlayt tisṭunit s yisem-is d tutlayt-nsen tis snat, d taɛkemt kan ara d asen-d-yernu. 
Annar wis sin yesɛan azal meqqren i ɣef d-tewwi ad xemmem i usebded n usaḍuf amaynut n tutlayin netta d win n yeqqnen ɣer tsertit n usselmed n tutlayin tiberṛaniyin, ladɣa deg wayen yerzan almad-nsent akk d usseqdec-nsent di kra n yinurar n leqdic (takkast -douane-, iqeddicen yeqqnen ɣer tmerrayt -tourisme-, atg.). Dɣa ma mazal Isṭunya ur teẓwir ara deg yinurar-agi, ur tettazmar ara ad tekcem u ad taf iman-is di trebbaɛ tigraɣlanin n laman (am Temsisa Taṭlasit -OTAN) neɣ tirebbaɛ tudmisin (économiques) am Tdukli Tuṛufit (Union Européenne), dɣa ilaq ɣef tmurt-a ad teẓwer akken ad d-tessewjed iman-is akken ilaq deg yinurar n tmerrayt akk d tnezzawt (commerce) tagraɣlant. 
Ma d annar wis tlata, d win yeqqnen s assebded n weḥkim (contrôle, régulation) deg wayen yerzan assaɣen (ralations) n tezmert yellan ger n tutlayin timeddursa akk d usselmed-nsent. Dɣa llan sin n leqdicat ay ilaqen ad ttwaxedmen deg wennar-agi : tukksa n unagraw (système) ay d-yettwaweṛten si tallit tasuvyatit, win i deg ala kan d tarusit ay yettusexdamen i lmend n usselḥu n tmurt yernu igduden nniḍen tewwi-d fell-asen ad dǧen akk tutlayin-nsen akken ad ddmen tarusit, ladɣa imi anagraw-agi yuɣal ass-a d ssebba i unulfu n yemgerraden (conflits) ger n trebbaɛ [ɣef umedya, wid yessnen ala kan tarusit, atni ass-a ttwaɛezlen, yernu beɛden ɣef wakk inurar imaynuten n leqdic di Isṭunya], am wakken ay ilaq ad d-yexleq unabaḍ tagnit i deg tidersiyin timecṭaḥ nniḍen, meḥsub wid ur nelli d Iṣtuniyen wala d Irusiyen, ad zemrent ula d nitenti ad ḥerzent tutlayin akk d yidelsan-nsent. Dɣa deg wayen yerzan anect-a, acḥal d abrid ay tɛawen ddewla tirebbaɛ-agi s yedrimen akken ad gen aṭas n yiqeddicen idelsanen neɣ ɣef tutlayin-nsen. D acu kan, tamsalt-nni tamenzut ay d-nebder, tin yerzan Irusiyen akk d leqdic n unabaḍ akken ad asen-yessiɣ tanumi d tegnit-agi tamaynut d ayen yeḥwaǧen tazmert tasertit tameqqrant akk d tallalt (lemɛawna) taberṛanit. 
Ihi ɣef llsas n yeswiyen-agi akk ay d-yessebded unabaḍ isṭuni tasertit-is tamaynut n tutlayin i deg llan wugar n 70 n yisuḍaf, ama d wid ay d-yeddan di tmenḍawt neɣ d isuḍaf akk d warraten (actes) nniḍen imecṭaḥ ay d-iḍefren sakin. Yuɣ lḥal, llsas ameqqran n yisuḍaf n Isṭunya netta d tamenḍawt (constitution) yernu taneggarut-agi tettwafren deg wass n 28 Yunyu 1992 u tebda tqeddec tmurt yis-s deg wass n 3 Yulyu 1992. Tamenḍawt-a tesdukel ama d ansay (tradition) n yisuḍaf isṭuniyen n wasmi ay tewwi Isṭunya azarug-is (indépendance) amenzu [ger n 1920 d 1940], ama d isuḍaf ay d-tewwi ad ten-id-ternu tmurt ɣef idra n ubeddel n tegnit tagraɣlant. Tamenḍawt-agi teqqar-d d akken Isṭunya d Awanek-aɣlan (Etat-nation) yernu d Awanek (ddewla) yedduklen seg yidis n tsertit (Amagrad 2), akka i wakken ur ttazmaren ara yegduden n tmurt-agi ad d-gen timiwa tifulmanin (autonomes) i yiman-nsen. 
Dɣa ayen tessefra ad t-teg Isṭunya i lmend n lebni n tmurt s tsertit-agi-yines tamaynut n tutlayin, meḥsub assebded n tutlayt ara icerken akk imezdaɣen n tmurt akk d wethelli di tutlayin timeddursa nniḍen d ayen diɣ ay d-tebder ula d tamenḍawt n tmurt, yernu nezmer ad ten-id-nessegzel am wakka :
Yuɣ lḥal, nezmer ad d-nini d akken isuḍaf yerzan tutlayt zgan ttbeddilen di Isṭunya yernu d tiɣawsiwin tisertiyin n daxel n tmurt akk d lḥeṛs ara d-sseḥṛasent tmura tiberṛaniyin ay yedǧan abeddel-agi ad d-yili. Dɣa, xas ma yella tamenḍawt di 1992 ay tt-id-sbedden, maca asaḍuf amaynut n tutlayin ur t-id-sbedden ara alammi d 1995. Tuɣ, isuḍaf n tutlayt akk d tiqqermi (citoyenneté) n 1995 ldint tiwwura i werkad n tmetti akk d lebni n tmurt iǧehden, yernu isuḍaf-agi ur smenyafen ula d yiwen n wegdud ɣef wayeḍ di Isṭunya wanag ttusqedcen kan d allal i lmend n wesdukel n yimezdaɣen merṛa n tmurt. Qrib yal amdan yettidiren s wudem n usaḍuf (légalement) di Isṭunya yettalas ad yessuter u ad t-id-tṣaḥ teɣlent (nationalité) tisṭunit, akken yebɣu yili laṣel-is yernu anect-a akk yesskan-d d akken abeddel n tmetti tisṭunit d win ara tt-yettawin deg webrid n tugdut, n tullya akk d uqader n yizefan n wemdan. 
D acu kan, tutlayt tisṭunit n wass-a yedǧa-tt zzman ɣer deffir deg wayen yerzan taknussna (technologie). Timacinin n tsuqilt (machines de traduction) akk d wahilen n weɛqal n wawal melmi kan ay d-yebda unadi fell-asen akken ad ten-id-xedmen, iseɣẓanen (logiciels) s tisṭunit mazal-iten qlilit yernu ayen ay d-yeffɣen yagi deg wennar-a qlil kan anda ay yettuseqdac yernu ilaq ad d-nini d akken d anabaḍ ur d anabaḍ ay yessawḍen ɣer tegnit-agi umi ay werǧin yefka azal i temsalt-a. D acu kan, Aseqqamu n Tutlayt Tisṭunit yessebded-d asenfar (projet) i lmend n wesnerni n tutlayt tisṭunit deg useggas n 2001, u yekcem leqdic-agi di leqdicat n Useggas Uṛufi n Tutlayin, dɣa atan yekkat Useqqamu ass-a akken ad d-yessaki medden akk d trebbaɛ ay terza temsalt ɣef tḍullit (nécéssité) n tifin n tifrat i lexṣaṣ n ttawil atrar (moderne) s tutlayt tisṭunit akk d wayen ilaqen ad yettwaxdem i lmend n wesnerni n tisṭunit deg wennar-agi.

Kamirun Kamirun

Tigduda n Kamirun, d yiwet n tmurt i d-yezgan di tefriqt talemmast ger Nijirya, Ččad, Tigduda n tefriqt tammast, Gabun, Gini n Ikwatur, d Gulf n Gini.

Yiwen n weḥric n wakal n kamirun yella s ddaw leɛnaya n udabu abriṭani (Isem-is Kamruns), ma d wayeḍ yella s ddaw ifrensiyen (i yewwin azarug-is deg umenzu n Yennayer 1960). Sin-agi yemḍiqen mlalen deg 1961 i wakken ad tlul Tigduda tafidiralit n Kamirun. Deg 20 mayyu 1972, tuɣal isem-is Tigduda idduklen n Kamirun. Ma di 1984, tamurt teṭṭef isem unṣib n Tigduda n Kamirun.

Kamirun d yiwet si tmura n Tefriqt taɣerbit, yernu am nettat am tmura nniḍen n tama-ya, tesɛa aṭas n yegduden d waṭas n tutlayin. Kamirun d yiwet si tmura n Tefriqt i deg ttwahdaṛent aṭas n tutlayin (ugar n 200), maca d ayen yessewhamen ma nenna-d dakken ar ass-a, ula d yiwet si tutlayin tifriqiyin n Kamirun ur tuɣal d tutlayt taɣelnawt. Anabaḍ (lḥukuma) n Kamirun yesteɛṛif kan s tefṛensist d teglizit (imi tamurt-agi tettusteɛmeṛ sɣur Legliz d Fṛansa), d nitenti umi tefka azal, xas ma yella yettili-d diɣ umenniɣ ger n snat-agi n tutlayin di tmurt-a. Maca, xas ma yella tutlayin tiɣelnawin n Kamirun tṭuqqtent, qqiment merṛa di rrif, yernu aya maci d ayen yelhan i wegdud. Imi imḍebbren n tmurt ttmeslayen u qeddcen kan s tutlayt taberṛanit, amur ameqran deg Yikamruniyen ḍhan-d amzun ttwaɛezlen di tmurt-nsen, ur fehhmen d acu ara ttmeslayen wid yellan nnig-nsen, yernu unjug-agi (obstacle) n tutlayt yergel-asen abrid i waṭas n yimezdaɣen n tmurt-a i wakken ad ttekkin di tsertit (politique) n tmurt-nsen. Maci ala d Kamirun ay yellan di tegnit-agi, wannag llant aṭas n tmura nniḍen di Tefriqt ara yettidiren akka : tadɣert (élite) tesɛa tutlayt-is, d tin i yes tezmer ad teḥkem tamurt s yiles ay tfehhem nettat, iles n umesbaṭli aqdim, di lweqt i deg agdud yellan s ddaw-atsen ttmeslayen-as kan s yiles-is asmi ara t-ḥwiǧen ad yedɣer (ad yebbuṭi). Xas ma yella Cameroun d tamurt yewwin azarug-is , asmi ay tt-ffɣent Fṛansa d Legliz, ur d-dǧint ara amkan-nsent d ilem, wanag imḍebbren n tmurt, xas d arraw n tmurt, qqnen allen-nsen ɣef yilsawen n tmurt-nsen.

Tigduda n Cameroun d tamurt tagtutlayt (i deg ggtent tutlayin), i deg llant azal n 247 n tutlayin tineṣliyin n tmurt, yiwet n tutlayt n teywalt (communication - d tapidgint n teglizit) akk d snat n tutlayin tunṣibit , taglizit d tefṛensist. Snat-agi n tutlayin tunṣibit tewṛet-itent-id Cameroun si tallit-nni n tehrest (listiɛmaṛ), asmi Briṭanya d Fṛansa bḍant akal n tmurt-agi wagar-asen ger n tgara n Tṭrad n Umaḍal amezwaru d wasmi ay tewwi tmurt azarug-is . 
Atṭuqqet n tutlayin di Cameroun maci d ayen yessishilen taywalt (communication) ger yimezdaɣen n tmurt-a; dɣa skud Cameroun ur tesɛi ara tutlayt n teywalt ara yettwafhamen deg tmiwa n tmurt merṛa, amsefham mazal ad yeqqim yewɛeṛ ger Yikamruniyen. Nnig waya, xas ma yella tafṛensist d teglizit d tutlayin tunṣibin di snat di Cameroun, snat-agi n tutlayin ur ɛdilent ara deg wamek ay ttuseqdacent neɣ ttuselmadent, yernu aya iḍurr tasertit n tesnutlayt ay yebɣa ad yelḥu yis-s udabu n Cameroun. Yuɣ lḥal, tasertit n tutlayt di tmurt-a mazal-itt terwi yernu mazal ur d-banen ara yeswan-is : tasertit-agi ur tefki ara akk azal i tutlayin tineṣliyin n tmurt i wakken ad ten-tesnerni, yernu ur tessaweḍ ara ad terr tamurt n Cameroun d tin ay ilehḥun s snat n tutlayin tunṣibin akken yessefk lḥal. Dɣa, tasertit-nni tunṣibt i yes tebɣa naqal Cameroun ad tesdukel tamurt, ass-a tuɣal d ssebba n yemgerraden d wemsefraq aserti. Taluft n tutlayin di Cameroun d taqdimt yernu nezmer ad naf iẓuran-is di tallit n tehrest (listiɛmaṛ), tallit i deg ay d-yella wemgerrad ger tedbelt n tehrest d yemseɣdaden (missionnaires). Ass-a, taluft n Cameroun deg wayen yerzan tutlayin netta d amek ara tefru ugur-agi n utṭuqqet n tutlayin u ad tefru ugur n tutlayt taɣelnawt di lweqt i deg ara tkemmel ad tesselḥay tamurt s wudem amellil (efficacement) s snat tutlayt tunṣibin u ad teg akk ayen yessefken i wakken ad tesserbeḥ aya. 

ɣef leḥsab n CIA Fact Book, di Yulyu 2001, Cameroun tella tesɛa 15.803.220 n yimezdaɣen. Tajumma n Cameroun tewweḍ ɣer 475.442 km², yernu tesɛa tilisa akk d Nigeria deg utaram (lɣerb), akk d Tcad deg ugafa-acerqi , akk d Tegduda n Tefriqt Talemmast di ccerq, akk d Ginya Tasebgast, Gabon d Congo deg wenẓul (sud). Cameroun tesɛa 10 tmiwa tideblanin (administratives), gar-asent snat ttmeslayent s teglizit, ma di tmanya-nni nniḍen, d tafṛensist ay yettwahdaṛen. 

Di 1472, asmi ay yewweḍ yemsilel (navigateur) apuṛtugali Fernando Po ɣer temda (bassin) n Biafra, yekcem s uɣerrabu-yines ɣer wasif n Wouri ay d-yuzgan ɣef yiri n lebḥeṛ. Po yewhem mi ay iwala dakken llan yiqayemrunen (crevettes) deg wasif-nni, dɣa d aya ay t-yedǧan ad as-isemmi i wasif-agi "Rio dos Camarões" (asif n yiqayemrunen). Dɣa d wa ay d isem ay fkan i tmurt-nni merṛa. Asmi ay d-usan Walmaniyen akken ad tṭfen tamurt-a, semman-as "Kamerun". Igliziyen, asmi ay d-wwḍen, semman-as "Cameroon", ma d Ifṛensisen llan qqaren-as "Cameroun". Di 1884, tekcem Lalman ɣer Cameroun, u yebda-d leḥkem almani ɣef tmurt-a asmi ay stenyan Walmaniyen amtawa (leɛqed) ger tmurt-nsen d Yedoualaten (yiwen seg yegduden n Cameroun) di Yulyu n 1884, dɣa seg yimir-nni ay tuɣal Cameroun d tanemzuɣt (protectorat) talmanit. Maca asmi ay texṣer Lalman Ttṛad n Umaḍal amezwaru (di 1916), Fṛansa d Briṭanya bḍant Cameroun wagar-asent. Naqal llant ḥekment tamurt-a s ddaw n lewkala n Temɣunt n Yeɣlanen (Société des Nations), sakkin, d Tuddsa n Yeɣlanen Yedduklen (ONU) ay ikemmlen twekkel Fṛansa d Briṭanya i wakken ad kemmlent ad tṭfent Cameroun. Briṭanya ṣaḥent-tt-id snat n tesfifin n wakal, llan deg-sent azal n 90.000 km² yernu uzgant-d ɣef tlisa n Nigeria. Tasfift-nni n wakal ay d-yuzgan deg ugafa (nord) llan qqaren-as "Cameroun Tabriṭanit n Ugafa" (British Northert Cameroons), ma d tin n wenẓul qqaren-as "Cameroun Tabriṭanit n Wenẓul" (Southern British Cameroons"). D Fṛansa umi d-iṣaḥ umur ameqran si Cameroun yernu tefka-yas i umur-agi leḥkem-is i yiman-is, wanag Briṭanya, si Lagos, di Nigeria, ay tella la tesselḥay lumuṛ n wakalen-is di Cameroun. 
Cameroun tafṛensist tewwi azarug-is (indépendance) deg umenzu n Yennayer, 1960. Sakkin, di Fuṛaṛ n 1960, imezdaɣen n Cameroun Tabriṭanit n Wenẓul deɣren (bbuṭin) i wakken ad sduklen tamurt-nsen akk d Cameroun ay teffeɣ Fṛansa. Tadukli-yagi terna teǧhed ugar deg umenzu n Tubeṛ 1961, asmi ay yettusdukel akk wakal n Cameroun, u tga-d tmurt-agi tafidiṛalit i deg llant snat n tmura, Cameroun Taɣerbit d Cameroun Tacerqit. Tafidiṛalit-agi teqqim alamma ay d 20 Magu 1972, asmi ay yerra adabu ddewla-yagi d tin yedduklen ugar, s wesnulfu n 7 temnaḍin . Sakkin, di 1984, aselway yessuffeɣ-d tanaḍt (décret) i deg d-rnant tlata temnaḍint timaynutin ɣer sebɛa-nni yellan naqal, u tuɣal Cameroun tesɛa ɛecṛa temnaḍin. 

Deg wennar n uselmed, Cameroun tettḍafar sin yinagrawen (systèmes) : anagraw n uselmed s tutlayt taglizit ay yettwabnan ɣef leḥsab n unagraw aneglusaksi (anglo-saxon), akk d unagraw n uselmed s tutlayt tafṛensist ay yettwabnan ɣef leḥsab n unagraw afṛensis. Dɣa llan yiɣerbazen yesselmaden s wahil (programme) aglizi am wakken ay llan wid yesselmaden s wahil afṛensis, d acu kan, di tesdawit (université), inelmaden qqaren s snat tutlayin, s teglizit akk d tefṛensist. ɣef leḥsab n tesnaddanin (statistiques) n 1995, 63.4 % n Yikamruniyen ay yessnen ad ɣren, 75 % n yergazen d 52,01 % n tilawin.

Akken ay d-nenna sufella-yagi, Cameroun d tamurt tagtutlayt i deg llant 247 n tutlayin tineṣliyin, snat tutlayin tunṣibin akk d yiwet n tpidgint n teglizit ay ttmeslayen di Cameroun. 
[Tapidgint d tutlayt ur nelli ara d taneṣlit di tmurt, tikwal tettili d axaluḍ n snat neɣ n waṭas n tutlayin, sseqdacen-tt medden yettmeslayen tutlayin yemgerraden i wakken ad msefhamen yis-s. Tapidgint n Cameroun d taglizit ixelḍen d tutlayin nniḍen]. 

Xas ma yella adeg n internet n Ethnologue yeqqar-d dakken llant 279 n tutlayin di Cameroun, kra yimesnilsiyen (linguistes) am Wolf nnan-d dakken aya ur iṣehḥa ara, imi ay llant kra n tentalyin (dialectes) ay yettwaḥesben d tutlayin, yili nitenti d tintalyin kan n kra n tutlayt. Ger tutlayin tineṣliyin n Cameroun, llant ṛebɛa tutlayin qrib ad negrent, tigi d tutlayt tadulit (duli), tageyt (gey), tanagumit (nagumi) akk d tyenit (yeni). Tutlayin-agi akk ttmeslayen-tent deg ugafa (nord) n tmurt. Adeg n Ethnologue yenna-d di 1996, dakken 14 n tutlayin nniḍen n Cameroun ay inegren yagi. Di Tefriqt, llant ṛebɛa n twaculin timeqranin n tutlayin, tlata deg-sent nezmer ad tent-naf di Cameroun, imi di tmurt-a nezmer ad naf tutlayin n twacult tafrusyawit (afro-asiatique), tutlayin n twacult taniluṣeḥṛawit (nilo-saharienne) akk d tutlayin n twacult tanijirukuṛdufanit (nilo-kordofanienne). 
Tutlayin n twacult tanijirukuṛdufanit d nitenti ay yetṭuqqten di Cameroun, di lweqt i deg ulac akk kra n tutlayt n twacult taxuysant (khoisan) di tmurt-a. Tutlayin tineṣliyin ay fehhmen waṭas n medden nitenti d tafulfuldet (fulfulde), tewondot (ewondo), tabasaat (basaa), tadwualat (duala), tahausat (hausa), tawandalat (wandala), takanurit (kanuri), taɛṛabt tacuwat (choa), tapidgint n teglizit akk d tefṛensist. D acu kan, tlata kan tutlayin si ger tigi ay yettwahdaṛen yernu ttwafhament ugar tiyaḍ di tmiwa timeqranin di Cameroun, d tid ay sseqdacen medden di tmiwa-ya i wakken ad msefhamen wagar-asen : deg ugafa (nord) amur ameqran di medden yettmeslay neɣ ifehhem tafulfuldet, di lweqt i deg tapidgint n teglizit tettuseqdac di lɣerb, ma d tafṛensist tettuseqdac deg timiwa ay d-yeqqimen di tmurt. D acu kan, ulac leḥyuḍ yebḍan ger yal tutlayt d tayeḍ, yernu merṛa tutlayin-agi nezmer ad naf imdanen ay tent-yessnen di merṛa timiwa n tmurt. Tafulfuldet ttmeslayen-tt yernu tettwafham di tama n ugafa (nord) anda ay tella tama n Adamawa akk d temnaḍin (provinces) n ugafa ubɛid, dɣa, akal i deg tettuseqdac tfulfuldet yewweḍ ɣer 162.107 km² neɣ 34,8 % seg wakal n Cameroun. 

Azal n 3 yimelyunen n medden ay yettmeslayen tafulfuldet, xas ma yella amur ameqran di medden-agi d almad ay tt-lemden, maci d nettat ay d tutlayt-nsen tayemmat. Wid yesɛan tafulfuldet d tutlayt-nsen tayemmat (Ifulfuldeyen) ur ttɛeddin ara i 350.000, maca tutlayt-nsen si zik ay tesɛa azal. Di lqern wis 17, tafulfuldet tettuseqdec d tutlayt i wezraɛ n Lislam deg ugafa (nord) n Cameroun. Tapidgint n teglizit n Cameroun sseqdacen-tt aṭas n medden maci ala di tmiwa ay teḥkem zik Briṭanya (timnaḍin n Ugafa Utrim d Wenẓul Utrim), wanag ula di tmiwa n yiri n lebḥeṛ akk d lɣerb n Cameroun. Ass-a, nezmer ad nḥulfu i tezrirt (influence) n tpidgint-agi ula di temnaḍin i deg sseqdacen tafṛensist. Dɣa ass-a, tapidgint n teglizit n Cameroun ur teqqim ara d tutlayt n teywalt (communication) ala kan ger Yikamruniyen yessawalen taglizit, wanag attan la tettimɣur, la tteffeɣ ɣef tlisa-s n zik-nni u tezmer, yiwwas, ad tuɣal d tutlayt n teywalt taɣelnawt (nationale). Ama di temdinin neɣ di tmurt, tapidgint n teglizit n Cameroun tuɣal la tettuseqdac di teklizin (églises) am wakken tettuseqdac di leswaq, deg yinegsaren (parking) n tkeṛwas, di teɣsarin (gares) n tmacinin, deg wezniq neɣ di tegnatin nniḍen. Yuɣ lḥal, tutlayt-agi "ur nelli n yiwen" nuɣal nezmer ad tt-naf anda ma nedda di tudert timettit-tudmist (socio-économique) n yimezdaɣen n Cameroun, yernu si tallit n Lalman ay tebda tpidgint-agi la tetturar dduṛ-agi. 

Ma yella d tafṛensist, alamma ay d asmi ay tewwi Cameroun azarug-is (indépendance) ay tuɣal tesɛa dduṛ meqqren di teywalt (communication), imi seg yimir-n d asawen, bdan Yikamruniyen la lemmden s waṭas tutlayt-a. Dɣa, menɣir tlata-nni n temnaḍin (provinces) n ugafa anda d tafulfuldet ay d tutlayt n teywalt akk d snat-nni n temnaḍin i deg ssawalen (tapidgint n) taglizit, d tafṛensist ay yetturaren dduṛ meqqren di teywalt di xemsa-nni n temnaḍin nniḍen ay d-yegran di Cameroun. S waya, tennulfa-d yiwet n tefṛensist d taɣerfant (populaire), sseqdacen-tt Yikamruniyen yettmeslayen tutlayin yemgerraden wagar-asen, ladɣa di temdinin d tmiwa iqerben ɣer temdint. Nnig waya, Ikamruniyen merṛa, ama d wid yesseqdacen taglizit, tafṛensist neɣ tafulfuldet, ttemsefhamen merṛa wagar-asen s tefṛensist, u tettɣimi-d tutlayt-a d nettat ay d tutlayt n wemsefham tameqrant akk di tmurt. Snat-nni n tutlayin tunṣibin n Cameroun, taglizit d tefṛensist, kecemnt-d s amezruy n tmurt-a di 1916, asmi ay tettwarna Lalman u tettwabḍa Cameroun ger Fṛansa d Briṭanya. Inehrasen (colonisateurs) imaynuten nudan ad ḥettmen tutlayt-nsen ɣef yimezdaɣen n tmurt-agi, ladɣa deg yinurar n uselmed akk d tedbelt (administration). D aya ay yessawḍen snat-agi n tutlayin ad fkent aẓar di Cameroun di tallit n tsehrest (listiɛmaṛ), yernu asmi ay tewwi Cameroun azarug-is (indépendance), uɣalent ǧehdent ugar. Asmi ay teddukel Cameroun, di 1961, taglizit d tefṛensist uɣalent d snat n tutlayin tunṣibin n tmurt-a imi Cameroun tefren ad tesselḥu tamurt s tesnutlayt (bilinguisme). 

Yessefk ad d-nini dakken uqbel ma kecmen-d yinehrasen (colonisateurs) ɣer Cameroun, kra n tutlayin tineṣliyin n tmurt-a ssawḍent ad sɛunt azal d ameqran. Tutlayt tabamunt (bamun) tella d yiwet si tutlayin-agi, yernu d sselṭan Njoya (yiwen ugellid ineslem n Cameroun) ay tt-yesqeɛɛden i wakken ad tuɣal d tutlayt n uselmed, uqbel ma wwḍen-d yemseɣdaden (missionnaires) almaniyen. Tutlayt tafulfuldet daɣen tella tesɛa azal meqqren imi di lqern wis 17, d ta ay d tutlayt ay yettusqedcen i wezraɛɛ n Lislam di tlata-nni n temnaḍin n ugafa (nord). 

Di tallit n tsehrest (listiɛmaṛ), timura tinehrasin gant ifadden i wakken d tutlayin-nsent ara yettuseqdacen. Xas ma yella tadbelt talmanit di Cameroun tga ifadden i wakken d talmanit ara yettusqedcen di tmurt-a, imseɣdaden (missionnaires) almaniyen d yimarikaniyen iprisbitiriyen smenyafen ad sqedcen tutlayin tineṣliyin n yimezdaɣen n Cameroun, am tbasaat (basaa), tabulut (bulu), tadualat (duala), tewondot (ewondo) akk d tmungakat (mungaka) i wakken ad slemden medden u ad ten-id-sxedmen ɣer ddin amasiḥi. Xas ma yella almaniyen ur ldin ara aṭas n yiɣerbazen di Cameroun, maca ɛerḍen ad ḥettmen ɣef yiɣerbazen ad sseqdacen talmanit, u ḥeṛsen imseɣdaden i wakken ad gen aya. D acu kan, imseɣdaden llan tṭfen aṭas n yiɣerbazen yernu d nitni ay yellan ḥekmen deg uselmed di tallit talmanit, di Cameroun. 

Xas llan Walmaniyen bɣan ad ḥettmen tutlayt-nsen ɣef Yikamruniyen, ineggura-yagi kemmlen la sseqdacen tutlayin-nsen tineṣliyin wagar-asen mebla uguren. Asmi ay texṣer Lalman tamurt n Cameroun, inehrasen (colonisateurs) imaynuten wwin-d yid-sen tasertit (politique) n tutlayin nniḍen. Ibriṭaniyen ḥekmen Cameroun s webrid arusrid (indirectement), u d lḥekkam ineṣliyen n tmurt i yes tella Briṭanya la tesselḥay tamurt, dɣa, nezmer ad d-nini dakken di tegnit am ta, qrib yettuḥettem ɣef Yikamruniyen ad issinen u ad sqedcen tutlayin-nsen tineṣliyin. Maca deg weḥric-nni ay teḥkem Fṛansa, Ifṛensisen llan bɣan ad ssertin (assimiler) Ikamruniyen, meḥsub ad asen-mḥun laṣel-nsen, tamagit-nsen (identité) u ad ten-rren d Ifṛensisen. D aya ay yedǧan Fṛansa ur tqebbel ara aseqdec n tutlayin tineṣliyin. Di tmiwa yellan s ddaw n leɛnaya tabriṭanit, kra n tutlayin tineṣliyin am tbafutt (bafut), tadualat (duala) akk d tmungakat (mungaka) llant la ttuseqdacent lwaḥid akk d teglizit deg uselmed. Yuɣ lḥal, Ibriṭaniyen dǧan timsal n uselmed ger yifassen n trebbaɛ n ddin akk d wusligen (privés), di lweqt i deg adabu afṛensis d netta ay d-yelhan s timmad-is s wakk timsal n uselmed n Yefriqiyen yellan s ddaw leḥkem-is. Di tmiwa ay teḥkem Fṛansa, dima llan yemgerraden (conflits) ger yemseɣdaden (missionnaires) d udabu afṛensis, imi imseɣdaden kemmlen la sseqdacen tutlayin tineṣliyin i lmend n uselmed d usexdem n medden ɣer tmasiḥit. D aya ay yedǧan adabu afṛensis ad yeg ussisen (efforts) i wakken ad yesnerni tafṛensist di Cameroun di lweqt i deg yerra tutlayin tineṣliyin di rrif. Di 1917, tadbelt (administration) tafṛensist tuɣal la tettak tallalt (lemɛawna) n yedrimen i yiɣerbazen yesseqdacen tafṛensist d tutlayt n uselmed. Sakkin, deg umenzu n Tubeṛ akk d 28 Dujembeṛ 1920, yeffeɣ-d usaḍuf i wakken ad ttwaɣelqen yiɣerbazen yellan sselmaden s tutlayin tineṣliyin di Cameroun, ad yeɣleq 47 yiɣerbazen ay yeldi ugellid Njoya di tama n Yibamunen, anda tutlayt n uselmed tella d tabamunt. Ma di 1922, Fṛansa teɣleq 1800 yiɣerbazen n yemseɣdaden iprisbitiriyen imarikaniyen i deg tutlayt n uselmed tella d tabulut (bulu). Tkemmel Fṛansa la tɣelleq deg yiɣerbazen, alamma ay d asmi ay d-teqqim tefṛensist d tutlayt tawḥidt n uselmed di Cameroun. D acu kan, xas texdem Fṛansa akk aya, tutlayin tineṣliyin kemmlent la ttuseqdacent deg usexdem n medden ɣer ddin amasiḥi d teywalt (communication) ger medden. Dɣa, di lweqt i deg tutlayt tunṣibt (officielle) tella d tutlayt n teywalt tunṣibt, tutlayin tineṣliyin d nitenti ay yellan d tutlayin n teywalt ɣer wegdud ama di teklizt (église), deg leswaq, neɣ di tmeɣriwin tidelsanin, deg wexxam d wanda nniḍen. Maca tisertiyin (politiques) n tutlayt ay sqedcent Lalman, Briṭanya akk d Fṛansa ur dǧint ara ad tili kra n tutlayt taneṣlit ara yesɛun azal meqqren ugar n tiyaḍ, u ad tuɣal d nettat ay d tutlayt taɣelnawt asmi ara tawi Cameroun azarug-is (indépendance). 

Asmi ay tewwi Cameroun azarug-is, d tafṛensist ay yuɣalen d tutlayt-is tunṣibt (officielle) di tama yessawalen tafṛensist, di lweqt i deg taglizit tuɣal d tutlayt tunṣibt n tama yessawalen taglizit. Asmi ay teddukel tmurt deg umenzu n Tubeṛ, 1961, tagduda tafidiṛalit ay d-ilulen imir-n tuɣal tesɛa snat tutlayin tunṣibin. Cameroun, am waṭas n tmura tifriqiyin nniḍen, tesmenyaf d tutlayin "tirawsanin" (neutres) ay tesmenyaf ad tent-terr d tutlayin tunṣibin, imi taglizit akk d tefṛensist ur llint ara d tutlayin tineṣliyin n kra n wegdud yettidiren di Cameroun, yernu adabu akamruni iga aya i wakken ur d-ttilin ara wuguren ger yegduden, yernu ur yettṣerrif ara diɣ udabu idrimen i wakken ad yesnerni tutlayin tineṣliyin n tmurt. S waya ay nezmer ad nefhem ayɣer ay yerra udabu tutlayin tineṣliyin di rrif u yesmenyaf tutlayin n yinehrasen (colonisateurs) iqburen. Kra waggagen (intellectuels) ikamruniyen am Fonlon (di 1963), ur kukran ara ad d-ssumren (proposer) dakken yessefk ad rren aselmed n yigerdan d asnutlay (bilingue) seg yiseggasen imezwura n uɣerbaz, imi di tallit-nni ay ttilin yigerdan mazal-iten leqqaqit i wakken ad lemden tutlayin timaynutin. 
Ma d tutlayin tineṣliyin, nezmer ad d-nini dakken ur sɛin ara akk amkan deg yiseggasen imezwura n uzarug (indépendance) n Cameroun. Maca, xas ma yella anabaḍ yessusem, llant aṭas n trebbaɛ ay iqedcen mebla aḥbas i lmend n wesnerni n tutlayin tineṣliyin, u gar-asent nezmer ad d-nebder PROPELCA (Programme de Recherche Opérationnelle pour l'Enseignement des Langues au Cameroun), ara iqeddcen si 1977 ɣef temsal yerzan aselmed s tutlayin tiyemmatin di Cameroun. Maca llant daɣen trebbaɛ n SIL-Cameroun, Tiddukla Takamrunit n Tsuqilt n Wedlis d Uselmed n Tɣuri (CABTAL) akk d Tiddukla Taɣelnawt n Tseqquma n Tutlayt Tikamruniyin (National Association of Cameroonian Language Committees (NACALCO). Di 1979, yettwaxdem leqdic igerrzen i lmend n usizeɣ (standardisation) n tirawt n tutlayin tikamruniyin yernu aya yettekka mliḥ deg wesnerni n tutlayin-agi. Tamenḍawt n 18 Yennayer 1996 teḍmen akemmel n tsertit tunṣibt n tesnutlayt (bilinguisme) d wesnerni n tutlayin tiɣelnawin (tineṣliyin) n Cameroun, yernu aya yusa-d kan d akemmel i leqdic-nni ay d-bdant trebbaɛ-agi iqedcen ɣef tutlayin tineṣliyin, yernu tamenḍawt-agi d ayen ara yedǧen Cameroun ad teg leqrar ama i tutlayin-is tunṣibin, ama i tutlayin-is tineṣliyin ay yellan merṛa d aḥric si tgemmi (patrimoine) tadelsant n tmurt-agi. Di 1998, yella-d diɣ ubeddel d ameqran ɣef tutlayin n Cameroun imi amni (parlement) akamruni yesɛedda yiwen usenfar n usaḍuf (projet de loi) ay yefkan azal i uselmed n tutlayin tiɣelnawin, dɣa d asenfar-agi ay yuɣalen d asaḍuf 98/004 n 14 Yebrir 1998 ay d-iga uselway i lmend n uselmed n tutlayin tineṣliyin n tmurt. Xas ma yella Aɣlif (ministère) n Uselmed aɣelnaw werɛad ur d-igi ara aɣawas (plan) i wakken ad yexdem s usaḍuf-agi deg wennar, ulac ccek dakken asmi ay d-tga Cameroun asaḍuf-agi, tebda-d tikli tamaynut i lmend n wesnerni n tutlayin-is tiɣelnawin. D acu kan, mi ara nwali mliḥ ɣer wayen d-yeqqar usaḍuf-agi d tegnit i deg tella Cameroun, nezmer ad nesteqsi iman-nneɣ ma yella dɣa d tidet Cameroun tezmer ad d-tesseḍru ayen teɛzem ad t-texdem neɣ asaḍuf-agi ad yeqqim kan di lkaɣeḍ (am tmenḍawt n 1996), ad yettṛaju melmi ara t-id-sseḍrun deg wennar. Yuɣ lḥal llan yagi kra ara yettwalin dakken anabaḍ (lḥukuma) ur ixeddem ara ayen d-yenna. Xas ma yella asaḍuf-agi d ussis (lmeǧhud) i wakken ad teg ddewla ayen yessefken i tutlayin tiɣelnawin, maca aɛetṭel n ddewla i wakken ad texdem s usaḍuf-a yesbanay-d dakken imḍebbren xedmen-d asaḍuf-agi uqbel lawan-is neɣ ur xemmen ara akken yessefk i wakken ad t-id-gen. Akka ay s-teḍra diɣ i tmenḍawt-nni n 1996. Dɣa, deg wayen yerzan aselmed n tutlayin-agi, mazal werɛad ur tefri ara yiwet n temsalt : lemmer ad kecment tutayin tiɣelnawin s aɣerbaz, inelmaden ad tent-lemden d tinegwa (matières) neɣ ad lemmden yis-sent kullec ? Asaḍuf akamruni yenna-d dakken inelmaden ad lemmden tutlayin-agi d tinegwa, d acu kan, lemmer ad ttusqedcent tutlayin tiɣelnawin d ttawil i uselmed, aṭas n Yikamruniyen ara ilemden tutlayin-nsen tiyemmatin, yernu aya ad yessishel aselmed n tɣuri i waṭas n yimezdaɣen n tmurt. Lemmer ad ttuslemdent tutlayin-agi d tinegwa kan, mazal llan wuguren nniḍen ay yessefk ad ten-yefru unabaḍ akamruni. Yuɣ lḥal, ma iḥelles-d unabaḍ ad yesseḍru ayen d-yenna usaḍuf n 1998, yessefk ad ixemmem ɣef yeswiren (niveaux) n yinelmaden umi ara yesselmed tutlayin tineṣliyin, d wacḥal n tsaɛtin ara lemmden yinelmaden tutlayin-agi di dduṛt, am wakken ay yessefk ad ssersen tiwtilin (ccuruṭ) ay yessefken ad ilin deg yiselmaden ara yeslemden tutlayin-agi, imi aselmed n tutlayin tineṣliyin s wudem iṣehḥan ur yessefk ara ad yettunefk kan i menwala, yernu yessefk diɣ ɣef unabaḍ ad yessɣer iselmaden imaynuten u ad asen-yeg ifadden, am wakken ara d-yessebded timṣukyin (structures) ara d-yelhun d useḍru n tsertit-agi (politique) u yessefk diɣ ɣef unabaḍ ad d-yefk idrimen ara yettusqedcen i wakken ad ttwaxedmen akk lecɣal-agi s wudem iṣehḥan. 

S umata, tagnit n tutlayin di Cameroun ur txulef ara tin n umur ameqran di tmura n wenẓul (sud) n Sṣeḥra : d timura i deg llant aṭas n tutlayin; tutlayt n unehras (colonisateur) aqbur d nettat ay d tutlayt tunṣibt; anabaḍ (lḥukuma) terra tutlayin tineṣliyin di rrif; mazal timura-yagi sɛan assaɣen (liens) iǧehden akk d tmura ay tent-yeshersen (ay tent-yesteɛmṛen) zik-nni; yernu llan wuguren ger yegduden yettmeslayen tutlayin yemgerraden (yemxallafen) di tmura-ya. 
Tasnutlayt tunṣibt d uselmed asnutlay
Akken d-nenna sufella-yagi, tasnutlayt (bilinguisme) d nettat ay d tasertit (politique) tunṣibt (officielle) ay i ɣef tebna Cameroun tasertit-is n tutlayin. Amagrad 1, taṣeddart 3 n tmenḍawt (constitution) n 18 Yennayer 1996 yesban-d mliḥ aya : "Tutlayin tunṣibin n Tegduda n Cameroun d taglizit d tefṛensist, tutlayin-agi di snat sɛɛant yiwen uẓayer (statut). Awanak (ddewla) yessefk ad yeḍmen asnerni n tesnutlayt di merṛa timiwa akk d yinurar merṛa n tmurt, am wakken yessefk diɣ ad yeḥrez u ad yesnerni tutlayin tiɣelnawin." Xas ma yella timenḍawin iɛeddan n Cameroun, seg wasmi ay tewwi tmurt-agi azarug, mmeslayent-d ɣef tsertit tunṣibt n tesnutlayt, ar ass-a, werɛad ur tban ara tsertit-agi deg wennar. Xas ma yella tamenḍawt teqqar-d dakken tafṛensist akk d teglizit sɛant yiwen uẓayer, meḥsub ɛedlent di Cameroun, d tafṛensist ay yernan taglizit deg yinurar n tedbelt (administration), aselmed d ttawilat n teywalt (communication). Yuɣ lḥal, nezmer ad d-nini mebla akukru dakken tafṛensist s yisem-is d tutlayt, d idles neɣ d tasertit, teǧhed deg wakk inurar n tmurt. Tafṛensist terna taglizit imi tamezwarut-agi ttmeslayen-tt u fehhmen-tt waṭas n medden, wid yessawalen tafṛensist si zik ay tṭfen imukan iɛlayanen n unabaḍ (lḥukuma) akk d tedbelt (administration) yernu Cameroun ur tesɛi ara tasetit n tutlayin ara iḍemnen s tidet izerfan (lḥuquq) n tutlayin tidersanin (minoritaires). Nnig waya, tasertit tunṣibt n tesnutlayt tesnulfa-d bedḍu ger wid yettmeslayen taglizit d wid yettmeslayen tafṛensist di Cameroun, yernu deg yiseggasen-agi ineggura, nger tamawt dakken aya yezmer ad yessiweḍ ɣer wuguren imeqranen ay izemren ad bḍun tamurt. Dɣa, xas ma yella tasertit n tesnutlayt tettwaxdem-d i wakken ad tesdukel tamurt, tasertit-agi tezmer daɣen ad tili d ssebba n wuguren neɣ n bedḍu n tmurt. Imi d tafṛensist ay iǧehden deg yinurar merṛa, uɣalen wid yessawalen taglizit la ttḥulfun i yiman-nsen ttwaḥeqren, u la ttwalin dakken taglizit-nni-nsen d ssiman ay ten-yesduklen, msegman wagar-asen u ttḥulfun dakken sɛan tamagit (identité) ay ten-icerken. Wid yessawalen taglizit dima ttasmen ɣef tmiwa i deg ttidiren di Cameroun. Dɣa, asmi ay d-ffɣent ddiɛayat deg yiseggasen n 90 dakken anabaḍ ad d-yesnulfu timnaḍin (provinces) timaynutin i yes ara yesdukel timnaḍin yessawalen taglizit akk d temnaḍin yessawalen tafṛensist ay ten-id-iqerben i wakken ad d-gent timnaḍin tifulmanin (autonomes), imezdaɣen n temnaḍin yessawalen taglizit ugin aya yernu nnuɣen i wakken ur d-yettili ara rṛay-agi. Wid yessawalen taglizit walan dakken aya d aɣawas (plan) ay d-ihegga udabu i wakken ad yarez timiwa yessawalen taglizit ɣer tmiwa yessawalen tafṛensist, dɣa s waya, zemren ad sṛuḥen tutlayt taglizit d yedles-nsen. Imi ay d-tewḥel Cameroun di tallit-nni di tegnit iweɛṛen am tin, bdan yemḍebbren ikamruniyen la ttemcawaṛen i wakken ad d-xedmen tamenḍawt tamaynut, deg wayen umi semman "askasi ameqran" (grand débat). Wid yessawalen taglizit, s umata, smenyafen ad teqqim tmurt n Cameroun dima s ɛecṛa temnaḍin-yines, mebla ma beddlent tlisa-nsent, u ma yella anabaḍ la yettxemmim ad yefk tafulmant (autonomie) i kra n temnaḍin, wid yessawalen taglizit smenyafen ad yefk kan tafulmant i wakk timnaḍin n tmurt u ad yerr Cameroun d tamurt tafidiṛalit. 

I wakken ad tesnerni Cameroun tasertit n tesnutlayt (bilinguisme), tebda la tesselmad s snat tutlayin si 1961. Yella yessefk ihi ɣef tmurt ad tesseqdec snat tutlayin deg uselmed, ladɣa deg weswir (niveau) n tesdawit. Cameroun tesɛa setta n tesdawiyin n uwanak (ddewla), ṛebɛa deg-sent sseqdacent tafṛensist d teglizit d tutlayin n uselmed. Di tesdawit takamrunit, wid yessawalen tafṛensist d wid yessawalen taglizit ttɣimin idis s idis deg yimukan anda ay qqaren, lemmden akken. Ma d aselmad yesseqdac tutlayt tunṣibt ay yessen xir i wakken ad yesselmed timsirin-is (dduṛus) di lweqt i deg inelmaden ttaddamen tinqiḍin s tutlayt ay sen-yehwan, yernu asmi ara d-awḍen yikayaden (examens), zemren ad ten-sɛeddin s tutlayt ay sen-yehwan diɣ, ama s teglizit neɣ s tefṛensist. D acu kan, aseqdec n snat tutlayin di tesdawit takamrunit d ayen ay d-yeglan s waṭas n wuguren. 
Tamenzut, amur ameqran di temsirin s tefṛensist ay yettwaxdam, imi amur ameqran deg yiselmaden seg wid yessawalen tafṛensist, yernu inelmaden yessawalen taglizit ur ten-yeɛǧib ara waya u ttḥulfun dakken la yettɛeddi meḥyaf fell-asen. ɣef leḥsab n tezrawin (études) ay iga Tambi (1973) d Njeck (1992), di tasdawit n Yaoundé, 80% si temsirin yettwaxdam s tefṛensist di lweqt i deg ala kan 20% n temsirin ara yettwaxdamen s teglizit. D aya ay yedǧan inelmaden yessawalen taglizit ur ferṛḥen ara s tsertit tunṣibt n tesnutlayt di tmurt-nsen. Ugur nniḍen ay d-yesnulfa uselmed asnutlay netta d tukci n tenqiḍin deg yikayaden (examens), imi inelmaden yessawalen taglizit qqaren-d dakken iselmaden ur d asen-ttaken ara tinqiḍin yelhan. Di Cameroun, anelmad yezmer ad yesɛeddi akayad-is ama s tefṛensist neɣ s teglizit, maca aṭas seg wid yessawalen taglizit, mi ur rebbḥen ara di tezrawin-nsen, d iselmaden-nsen ay sseḍlamen, u qqaren-d dakken iselmaden yessawalen tafṛensist, imi ur ẓwiren ara di teglizit, ur fehhmen ara akken yessefk ayen d-uran yinelmaden-nsen yessawalen taglizit. Dɣa aya d yiwet si ssebbat ay yedǧan ikamruniyen yessawalen taglizit d wid yessawalen tafṛensist ur ttemsefhamen ara yernu yal tarbaɛt tettcikki di tayeḍ. Ma d taluft tis tlata ay d-tesnulfa tsertit-agi n tesnutlayt teqqen s aselmed n tutlayt tunṣibt tis snat i yinelmaden. Yuɣ lḥal, i wakken inelmaden ikamruniyen ad afen iman-nsen di tmurt-nsen u ad ilin wejden i wakken ad ɣren akken yessefk, adabu yesselmad tafṛensist i yinelmaden yessawalen taglizit, am wakken yesselmad taglizit i yinelmaden yessawalen tafṛensist. D acu kan, aselmed-agi n uheggi ur yettwaxdem akken yessefk, adabu ur yefki ara ttawilat yessefken i waya, yernu inelmaden ur sɛin ara lebɣi iǧehden i wakken ad lemden tutlayt-nsen tunṣibt tis snat. Anect-a maci d ayen ittgen ifadden i yinelmaden i wakken ad nadin ɣren mliḥ. Yessefk ɣef Cameroun ad tesselhu aselmed n uheggi ay tteg i yinelmaden, am wakken ara teqdec i wakken ad tesselhu aswir (niveau) n tmusni n yiselmaden di tutlayin tunṣibin. Aya ad yedǧ inelmaden ad sɛun laman xir n zik deg yiselmaden-nsen, yernu wid yessawalen taglizit ur ttḥulfun ara i yiman-nsen ttwaḥeqren. 

Yessefk diɣ ad d-nger tamawt dakken imi Cameroun tesɛa snat tutlayin tunṣibin, aya yedǧa tamurt-agi ad tesɛu sin yinagrawen (systèmes) n uselmed yemgerraden, yernu ula d aya yesnulfa-d uguren yeḥwaǧen tifratin. Deg unagraw n uselmed afṛensis, taglizit d tanga (matière) yettuḥettmen ɣef wakk inelmaden seg wasmi ara d-bdun almad alamma d asmi ara faken almad-nsen alemmas. D acu kan, deg unagraw n uselmed aglizi, yessefk ɣef akk inelmaden ad lemden tafṛensist seg useggas-nsen amenzu n welmad alamma d asmi ara awḍen s aswir n GCE. Dɣa, anelmad yessawalen tafṛensist yernu yeɣra s unagraw afṛensist yewjed ad yelmed di tesdawit s tefṛensist xir n unelmad yessawalen taglizit u yeɣra s unagraw aglizi. Nnig waya, tukci n tenqiḍin temxallaf ger unagraw aglizi d unagraw afṛensis, yernu anect-a d ugur meqqren deg uselmed. Anelmad yeqqaren s unagraw aglizi yettextiri tamezzugt (spécialité) asmi ara yextir tinegwa (matières) i deg yeẓwer, yernu d tinegwa-nni kan ara yesɛeddi asmi ara yesɛeddi akayad n GCE (lbak), di lweqt i deg anelmad yeqqaren s unagraw afṛensis yettuḥettem fell-as ad iɣer akk tinegwa yernu ur irebbeḥ ara alamma yewwi-d talemmast (moyenne) deg wakk tinegwa ay yeqqar. Nnig waya, deg wayen yerzan aselmed n tutlayin tiberṛaniyin, d anagraw n welmad afṛensis ay yifen anagraw n welmad aglizi. Deg unagraw afṛensis, inelmaden yeqqaren deg uɣerbaz alemmas lemmden taspenyulit d talmanit, di lweqt i deg anagraw aglizi ur yesselmad ara i yinelmaden-is tutlayin-agi, dɣa wid yessawalen tafṛensist ifen wid yessawalen taglizit di tmusni n tutlayin tiberṛaniyin, yernu aya yezmer ad yedǧ inelmaden yeɣran s teglizit ad ḥulfun dakken ttwaḥeqren. Yuɣ lḥal, xas ma yella Cameroun la tesselḥay tamurt s tsertit n tesnutlayt, tamurt-a werɛad ur tesɛi ara tasertit n useqɛed n tutlayt ara tt-yedǧen ad tesseqdec snat tutlayin akken yessefk. Adabu ur a ixeddem acemma i wakken ad iẓer ma yella ayen ixeddem ɣef tutlayt yewwi-d kra n lfayda neɣ ala. Xas ma yella taglizit akk d tefṛensist simmal la irennu uzal-nsent di Cameroun u la ttuɣalent d tutlayin n wemsefham ger Yikamruniyen yettmeslayen aṭas n tutlayin yemgerraden, adabu ur a itteg acemma i wakken ad yesnerni snat-agi n tutlayin. Lemmer d lebɣi, adabu yessefk ad yeqdec ɣef useqɛed d usizeɣ n teglizit akk d tefṛensist n Cameroun, d acu kan, ar ass-a mazal adabu yesxasṣ ttawil i wanect-a. Tamurt ur tezmir ara ad tesnerni tutlayin-is tunṣibin mebla ma tga aya. 
Amkan n tutlayin tineṣliyin 

Di tmurt n Cameroun, adabu yesseqdac kan tutlayin tunṣibin di lweqt i deg tutlayin tineṣliyin ala d agdud ay tent-yesseqdacen, citṭaḥ kan deg-sent ay yettwarun, yernu ddrent kan deg yilsawen n medden ay tent-yesseqdacen wagar-asen ama di tmurt neɣ deg yexxamen. Di temsalt-agi, Bitja'a Kody yenna-d : "tutlayin tiɣelnawin (tineṣliyin) ddrent kan deg yimawen n medden, la tent-sseqdacen kan sdaxel n twacult. Adabu ur yettnadi ara akk ad tent-yesseqdec ala kan di lḥemlat n tefranin (lbuṭ) anda kra ttmeslayen s tutlayin tiɣelnawin i wakken ad qennɛen medden. Ula d yiwet si tutlayin tiɣelnawin ur tettuseqdac di tedbelt (administration) neɣ di tɣemsa (presse), wala deg udellel neɣ di tilibizyu taɣelnawt, wala deg yiɣerbazen n ddewla neɣ di lḥemlat n uselmed n tɣuri ay ixeddem udabu."
Ass-a, tutlayin-agi atenti la teddunt i wakken ad negrent, ladɣa di temdinin anda ay uɣalen yelmeẓyen la sseqdacen ugar tutlayin tunṣibin (officielles). Bitja'a Kody (2001) yenna-d dakken ɣef leḥsab n yiwet n tezrawt (étude) yettwaxedmen di temdint n Yaoundé, 32% seg yelmeẓyen yesɛan ger 10 d 17 yiseggasen di leɛmeṛ-nsen ur ssinen ara ad ssiwlen ula d yiwet si tutlayin tineṣliyin n Cameroun. D tafṛensist ay d tutlayt-nsen tawḥidt i yes ttemsefhamen akk d wiyaḍ. Bitja'a Kody yenna-d dakken ilmeẓyen yellan di liḥala-yagi mazal ad rnun di lǧil ara d-iteddun, imi Ikamruniyen ur nessin ara tutlayin tineṣliyin n tmurt ur zemmren ara ad slemden tutlayin-agi i yigerdan-nsen. Yuɣ lḥal, d Ikamruniyen s timmad-nsen ara ineqqen tutlayin-nsen tineṣliyin. 
Di lweqt i deg timenḍawin (constitutions) tiqdimin n Cameroun (1961, 1972, 1984) ur d-nnint acemma ɣef tutlayin tineṣliyin n Cameroun, tin n 1996 tefka azal i wesnerni-nsent, yernu aya d abeddel ameqran deg wennar n tsertit n tutlayin di Cameroun. Nnig waya, awanak (ddewla) itteg ifadden i medden (usligen - privés) i wakken ad qedcen i lmend n wesnerni n tutlayin tineṣliyin. ɣef waya, tirebbaɛ tusligin (privées) gant isenfaren (projets) n uneɛruḍ n uselmed akk d unadi ɣef tutlayin tineṣliyin yernu adabu, xas ma yella ur a d-yettak ara afus n lemɛawna, yeqbel iqeddicen-agi s tsusmi. Iqeddicen ay xeddment trebbaɛ am SIL-Cameroon, CABTAL akk d NACALCO d ayen igerrzen iteddun deg webrid yelhan : tirebbaɛ-agi la qeddcent i wakken ad ssizɣent (standardiser) tutlayin tineṣliyin u ad tent-slemden, am wakken ara ttgent leqdicat n unadi fell-asent u qeddcent i wakken ad tent-ttmeslayen medden yernu ur neggrent ara. D acu kan, nesḥissif imi tutlayin tineṣliyin mazal-itent ɣabent deg uɣerbaz n uwanak (ddewla), xas ma yella, ɣef leḥsab n wakken ay d-yeqqar Chumbow (1996), "aseqdec n tutlayin tiyemmatin seg yiseggasen imezwura n uselmed yetturar dduṛ meqqren deg wesnerni n tḥeṛci n wegrud". 

Xas ma yella kra n tmura n Tefriqt n ddaw n Sṣeḥra sseqdacent tutlayin tineṣliyin deg uselmed di tlata yiseggasen imezwura n uselmed, Cameroun tesseqdac tutlayin-is tunṣibin (tafṛensist d teglizit) deg wakk iswiren (niveaux) n welmad, seg wasmi ara d-bdun warrac almad-nsen alamma d asmi ara awḍen ɣer tesdawit. D aya ay yedǧan medden ad ḥemmlen tutlayin tunṣibin u ad sɛunt azal ɣur-sen di lweqt i deg ḥeqren tutlayin tineṣliyin n tmurt-nsen. Maca taḥeqranit-agi n tutlayin tineṣliyin maci ala di Cameroun ay yella, yernu Adegbija (2000) yeqqar-d : "Yuɣ lḥal, deg waṭas n tmura ay yellan zik d tihersin (colonies) n Fṛansa d Portugal, tutlayin tineṣliyin ur ttwaqbalent, ur ttuselmadent deg uɣerbaz ula deg yiseggasen imezwura n welmad. Imi timura-yagi d tigellilin taswiɛt-a, ur bɣint ara ad gent ussisen (lmeǧhudat) i wakken ad beddent i tutlayin-nsent tineṣliyin, nnig waya, imawlan ttnadin i wakken igerdan-nsen ad lemden tutlayin tuṛufiyin (européennes) ɣef zik lḥal. Ttejṛiba tesban-d dakken amur ameqran deg yimawlan di Cameroun ur qbilen ara ad lemden yigerdan-nasen tutlayin tineṣliyin deg uɣerbaz. Aṭas n yimawlan ay yettaznen igerdan-nsen ɣer walmaten n yigerdan (jardins ḍenfants) akken kan ara awḍen tlata yiseggasen i wakken ad lemden taglizit neɣ tafṛensist. D ayen ibanen dakken imawlan ara yefken arraw-nsen i wakken ad lemden tutlayt tunṣibt ur begɣun ara ad lemden warraw-nsen tutlayin tineṣliyin asmi ara kecmen s aɣerbaz. Dɣa, tagnit-agi maci d nettat ara iɛiwnen tutlayin tineṣliyin ad kecment s aɣerbaz akamruni. Almaten n yigerdan sseqdacen tarrayin (méthodes) n uselmed tibriṭaniyin, timarikaniyin neɣ tifṛensisin. D tikli-yagi ay yedǧan timura n Tefriqt taɣerbit ay testeɛmeṛ Fṛansa zik-nni, ad qqiment dima qqnent idles-nsen ɣer Fṛansa, yernu d aya ay d-yezgan d unjug (obstacle) i wakken ur ttnernint ara tutlayin tineṣliyin di tmura-nsent. 
D acu kan, xas ma yella tebɣa Cameroun ad tessekcem tutlayin tineṣliyin s aɣerbaz, taswiɛt-a, ur tezmir ara ad teg aya, acku ameṣruf (budget) ay yefka udabu n tmurt-a i uselmed mecṭuh mliḥ, yernu ur yettadǧa ara agrud akamruni ad yesɛu ula cwiṭ seg wayen yeḥwaǧ d ttawil i wakken ad yelmed, nnig waya, lexṣaṣ n yedrimen yesxasṣ ula d tasnarrayt (méthodologie) n uselmed akk d usekcem n yiselmaden imaynuten. Seg wakken xusṣen yedrimen di Cameroun alamma ay yeqqim unabaḍ (lḥukuma) ɛecṛa yiseggasen ur yezmir ara ad d-yessekcem iselmaden imaynuten s aɣerbaz amenzu (primaire), yernu alamma ay d melmi kan ay tekfa taluft-agi. Dɣa, di tallit-nni, aṭas n tneɣra (classes) ay yeqqimen mebla aselmad yernu amur ameqran deg yigerdan ur ɣrin ara aṭas neɣ ur ufin ara win ara ten-yesseɣren. Ma yella tadamsa (économie) n tmurt ur tezmir ara i uɣerbaz, amek ay ara tezmer i usekcem n tutlayin tineṣliyin s aɣerbaz amenzu ? Yuɣ lḥal, asekcem n tutlayin s tineṣliyin s aɣerbaz maci d awezɣi neɣ d ayen iweɛṛen aṭas ɣef udabu akamruni, maca ugur atan deg wanect ara d-yesqam waya, ladɣa ma neẓra dakken aṭas seg yiselmaden n yiɣerbazen ikamruniyen la ttuxellaṣen s yedrimen n lemɛawna n Tbanka Tamaḍlant (Banque Mondiale). Imi adabu la yesseqac kan taglizit akk d tefṛensist deg uselmed, yernu yettmeslay d wegdud ala s tutlayin-agi, aṭas n medden yettmeslayen tutlayin tineṣliyin qqimen di rrif, ur zmiren ara ad ttekkin neɣ ad d-inin rṛay-nsen di temsal yesɛan azal di tmurt-nsen, yernu s waya, ur ttazmaren ara ad ttekkin deg wesnerni n tmurt-nsen. Aṭas deg-sen ur ẓrin d acu yellan di tmenḍawt (constitution) wala deg usaḍuf (lqanun) n uɛaqeb n tmurt-nsen d yisuḍaf ay yesselḥayen tudert-nsen. Dɣa, aselḥu n lumuṛ n uwanak (ddewla) d ayen yellan ger yifassen kan n tedɣert (élite), yernu xas ma yella adabu yessefra ad yesselmed taɣuri i yimeqranen, ar ass-a werɛad ur yebdi ara aya. Yuɣ lḥal, Tadaǧeu (1975) yenna-d dakken lemmer adabu ad yesselḥu tamurt s tlata tutlayin, taglizit, tafṛensist d tutlayin tineṣliyin, ad yeg ifadden i wakken ad ttwalemdent deg uɣerbaz u ad ttusqedcent deg yinurar merṛa, aya yezmer ad d-yawi abaɣur (lfayda) meqqren i Yikamruniyen. Ma d nekni si tama-nneɣ, nettwali dakken yelha lemmer tutlayin-agi tineṣliyin ad tent-skecmen deg s aɣerbaz amenzu : tabasaat (basaa), tabulut (bulu), tewondot (ewondo), tadualat (duala), tafe'fe't (fe'fe'), tafulfuldet (fulfulde), tamungakat (mungaka) akk d tpidgint n teglizit. Tabasaat ad tt-sqedcen wid ay tt-yessawalen di tama n yiri n lebḥeṛ n Cameroun akk d temnaḍin (provinces) n tlemmast n tmurt; tabulut akk d tewondot ad tent-sqedcen di tlemmast, deg wenẓul (sud) akk d temnaḍin ticerqiyin; tadualat ad tt-sqedcen wid Yedualaten akk d kra n yegduden n terbaɛt tasawat (sawa) am Yibakweriyen (Bakweri) akk d Yibakossiyen (Bakossi) di temnaḍin n wenẓul aɣerbi, d Yemboten (Mbo) yettidiren di temnaḍt n Yiri n Lebḥeṛ; tafe'fe't ad tt-sqedcen di temnaḍt taɣerbit; tafulfuldet ad tt-sqedcen di tlata-nni n temnaḍin n ugafa; tamungakat ad tt-sqedcen deg Temnaḍt n Ugafa Aɣerbi u di tgara, tapidgint n teglizit n Cameroun ad tt-sqedcen di temnaḍin anda ay ttmeslayen taglizit.

Seg wasmi ay tewwi Cameroun azarug-is (indépendance), afran n tutlayt taɣelnawt (tutlayt neɣ tutlayin tineṣliyin i yes ara sselḥun tamurt) yella-yas d ugur. Xas ma yella adabu yefren ad yewwet nneḥ ɣef temsalt-agi imi ay yugad lemmer ad yefren kra n tutlayt/tutlayin, u ad yedǧ tiyaḍ, aya ad d-yexleq uguren ger yegduden yemgerraden n Cameroun yernu ad ihudd tadukli n tmurt, kra n waggagen (intellectuels) imeqranen, imuzzag (spécialistes) n uselmed d yimesnilsiyen (linguistes) lhan-d mliḥ akk d temsalt-agi yernu nudan ad as-d-afen tifrat. Ngijol (1964) yessumer-d (proposer) ad tesɛu tmurt n Cameroun yiwet kan n tutlayt taɣelnawt i lmend n teywalt, n uselmed n tɣuri akk d uselmed deg uɣerbaz d wesnerni n tmagit (idendité) tadelsant n tmurt. Ma d Ba Njock (1966), si tama-s, yessumer-d dakken adabu ad yebḍu tamurt d timiwa ɣef leḥsab n tutlayin, yal yiwet ad tesɛu tutlayt-is i yiman-is. Xas ma yella takti-yagi (lfekra) telha, tifrat am ta tezmer ad d-tesnulfu uguren di kra n tmiwa anda ur tban ara d acu-tt tutlayt ay yettuseqdacen deg-sen s waṭas. Ahat, Ba Njock akk d wid yeddan d tmuɣli-s mmeslayen-d ɣef takti-yagi imi ay walan dakken deg yiseggasen n settin, yebda udabu la yesselmad setta si tutlayin tineṣliyin n tmurt di tesdawit tafidiṛalit, d acu kan, adabu akamruni yeḥbes aselmed-agi imi ay yugad lemmer ad d-neṭqen Yikamruniyen yettmeslayen tutlayin nniḍen u ad d-ssutren ad tent-sselmaden ula d nitenti. Nnig waya, i wakken ad yefru udabu tamsalt n wanta ay d tutlayt yifen tayeḍ, imḍebbren nnan-d tutlayin tineṣliyin merṛa n Cameroun d "tutlayin tiɣelnawin", ɛedlent akk yernu ulac amgerrad (lxilaf) gar-asent. Di temlilit n Useqqamu Aɣelnaw n Temsal Tidelsanin ay d-yellan di Yaoundé seg 18 ɣer 22 Dujembeṛ 1974, yeɛzem udabu ad asent-yessawal i tutlayin tineṣliyin "tutlayin tiɣelnawin". D acu kan, di lweqt i deg anabaḍ (lḥukuma) yella yeḥwaǧ ad yesɛu tabɣest (lkuṛaj) i wakken ad yefren anti ay d tutlayin tiɣelnawin i yes ara yesselḥu tamurt, netta yessanef i temsalt-a, u yefren ad yeɛdel ger wakk tutlayin mebla ma yefra ugur. Maca xas ma yella adabu ur yessaweḍ ara ad yefru aya, llant di Cameroun ɛecṛa n rṛadyuwat taẓiyanin (régionales), yal tamnaḍt tesɛa tin-is, yernu ttwaxedment-d i wakken ad ttmeslayen s tutlayin ay ttmeslayen aṭas di temnaḍin-nsent. Lweqt ay tettak yal rṛadyu i tutlayt-is taneṣlit yemxallaf si temnaḍt ɣer tayeḍ. Di temnaḍt n Ugafa Ubɛid (Extrême-Nord), rṛadyu n temnaḍt tettak 27.36% si lweqt-is i tutlayin tineṣliyin, ma d tamnaḍt n Ugafa Aɣerbi, rṛadyu-yines yellan di Bamenda tettak kan 4,17% si lweqt-is i tutlayin tineṣliyin. Yuɣ lḥal, yella wemgerrad d ameqran di lweqt ay tettak yal rṛadyu i tutlayin tineṣliyin, yernu aya yesskan-d dakken yal rṛadyu d nettat ay yettḍebbiren deg wanect ara tefk d lweqt i tutlayin-agi. Amur ameqran di teywalt (communication) yettwaxdam s teglizit d tefṛensist, ama di rṛadyu neɣ di tilibizyu n Cameroun, yernu aya yesskan-d dakken amur ameqran seg yimezdaɣen n Cameroun rran-ten di rrif imi ur sen-ttmeslayen ara s tutlayin-nsen, di lweqt i deg Ikamruniyen-agi, lemmer ad asen-mmeslayen s tutlayin ay fehhmen, zemren ad nefɛen tamurt-nsen ugar. 
Ula d Todd (1983) tettwali dakken yelha lemmer ad tefren Cameroun yiwet kan n tutlayt taɣelnawt. ɣef leḥsab-is nettat, tapidgint n teglizit n Cameroun tezmer ad turar dduṛ n tutlayt taɣelnawt mebla uguren imi tutlayt-a tesɛa tamṣuka (structure) iqerben ɣer tin n tutlayin tineṣliyin, yernu d nettat kan ay d tutlayt tawḥidt di Cameroun ur nesɛi ara agdud neɣ taqbilt ay tt-yettmeslayen d tutlayt-is taneṣlit, ur tesɛi tama ibanen anda ay tt-ttmeslayen wala ddyana yeqqnen ɣur-s, am wakken ur telli ara d tutlayt ay d-iḥettem kra n unabaḍ (lḥukuma) n yinehrasen (colonisateurs). S waya, wid yetṭfen talemmast ttwalin dakken tapidgint n teglizit n Cameroun d tutlayt ay izemren ad tesdukel mliḥ Ikamruniyen imi "ur telli d tutlayt n yiwen". 

Llan wid ur neddi ara rṛay-agi, qqaren-d dakken tapidgint teqreb ɣer teglizit yernu amur ameqran di tmawalt-is (léxique) d awalen ay d-yekkan si teglizit.D acu kan, imi tutlayt-agi ttmeslayen-tt u ttemsefhamen yis-s waṭas n medden yettmeslayen tutlayin yemgerraden, yelha ma yella tettuseqdec d tutlayt n uselmed, u teqqar-d Todd (1983) dakken "lemmer ad tuɣal tpidgintd tutlayt n uselmed, aya ur d-yesqamay ara aṭas i unabaḍ (lḥukuma) akamruni. Tutlayt-agi fehhmen-tt waṭas n medden deg waṭas n tmiwa n tmurt, yernu ttemsefhamen yis-s Yikamruniyen ula akk d yinaragen-nsen (lǧiran) ifriqiyen, yernu xas ma yella qlil kan anda ay tettili tutlayt-agi d tutlayt tayemmat n wegrud, tikwal, llan aṭas n yigerdan n Cameroun ay s-isellen i tutlayt-a tettuseqdac seg wasmi ara ilin d imecṭaḥ. Aṭas aya seg wasmi ara tetturar tpidgint n teglizit n Cameroun dduṛ n usiweḍ n yedles akamruni, yernu tezmer ad tettuseqdec mebla uguren deg wemni (parlement) neɣ di lemcawṛat n tedrimt". 
Imi ay tettwaḥseb tpidgint n teglizit n Cameroun d yiwet si tutlayin n tmurt-a, tezmer ad turar dduṛ n tutlayt taɣelnawt mebla uguren. Nnig waya, aseqɛed d usizeɣ-yines (standardisation) ur s-d-yesqamay ara akk aṭas i udabu imi ay yella yagi wayen yuran s tutlayt-a. Maca xas ma yella tapidgint n teglizit n Cameroun tezmer ad d-awi ibuɣar (lfaydat) imeqranen i tmurt, adadu, taswiɛt-a, mazal yegguma ad yeg ifadden i wakken ad tettuseqdec. 

Xas ma yella tasertit (politique) n Cameroun terked u tezmer tmurt ad d-telhu d wuguren n tutlayt, yettban-aɣ-d dakken aya maci si temsal timeqranin ay iceɣben adabu. Yuɣ lḥal, Cameroun, am waṭas n tmura n Tefriqt n ddaw n Sṣeḥra, ur tettwali ara dakken timsal n tutlayt zwarent. Dɣa, skud ulac uguren akk d tsertit n tutlayt i yes la tlehḥu tmurt ass-a, fiḥel ma yexdem udabu acemma nniḍen i wakken ad yefru uguren ay d-mazal ɛellqen. Xas ma yella imesnilsiyen (linguistes) d yimassanen ay d-yerran lwelha-nsen ɣer temsalt n tutlayin tineṣliyin la d-ttmeslayen u la d-ssumuren (proposer) iberdan ara yefrun ugur-agi, adabu akamruni yettban-aɣ-d dakken yefṛeḥ s tegnit i deg tella tmurt ass-a deg wennar n tutlayin. Yuɣ lḥal, ayen ara ixeddem udabu, la t-ixeddem kan i teswiɛt mebla ma iwala ɣer lbeɛd. 

I wakken ad teg Cameroun tasetit n tutlayt yelhan, yessefk fell-as ad tesselmed igerdan s tutlayt-nsen tayemmat deg yiseggasen-nsen imezwura n welmad, sakkin, ad asen-tesselmed tutlayin tunṣibin (officielles - taglizit akk d tefṛensist). Maca, i wakken ad terbeḥ tsertit-agi, yessefk ad tettwaxdem ɣef leḥsab n ttawil yellan, u cwiṭ, cwiṭ kan, ladɣa di tmiwa n tmurt, berṛa i temdinin, anda igerdan ssnen kan tutlayin-nsen tineṣliyin. Dɣa, tutlayin tineṣliyin n yal tama ad ttusqedcent i uselmed u tent-snernin deg yeswiren (niveaux) yemgerraden. Yernu, mi ara tennerni kra n tutlayt, tezmer ad tuɣal d nettat ay d tutlayt n uselmed n temnaḍt merṛa. Anabaḍ (lḥukuma), iseqquma aẓiyanen (régionaux), yiseqquma n tutlayt d yemdanen iqeddcen ɣef tutlayt yessefk ad gen ifadden i yinelmaden i wakken maci ala d taglizit d tefṛensist wanag ula d tutlayin tineṣliyin, yernu yessefk ad yettwaxdem waya deg wakk timiwa n tmurt. 
Maca taswiɛt-a, tamsalt n tutlayt mazal werɛad tefri di tmurt n Cameroun anda amur ameqran seg yimezdaɣen "ur neɣri ara" ttwaɛezlen imi ur ssinen tafṛensist wala taglizit. Nnig waya, imi igerdan ur a lemmden ara s tutlayt-nsen tayemmat, aṭas n yigerdan ur a nrebbeḥ ara di tezrawin-nsen (leqraya), acku seɛɛun uguren akk d teglizit d tefṛensist, u di tgara, xas ma yella adabu yebɣa ad yesselḥu tamurt s snat tutlayin tunṣibin u yebɣa ad yeɛdel gar-asent, ur yessaweḍ ara, yernu yessefk ad yefru uguren yerzan aya imi ay yella wemgerrad (conflit) ger wid yessawalen tafṛensist d wid yessawalen taglizit, yernu aya yezmer ad yessiweḍ ɣer bedḍu n tmurt. ɣef waya, yessefk ɣef Cameroun ad tɛawed tamuɣli deg tikli ay d-tewwi di tsertit-is n tutlayin u ad teg ayen yessefken s tidet i wakken ad ten-tefru.

Njeck, Alice Forsab (1992): Official Bilingualism in the University of Yaounde : Some Educational and Social Issues. Mémoire de Maîtrise, Université de Yaoundé. 
http://www.linguistik-online.de/18_04/echu.html

Kirgizistan Kirgizistan

Kirgizistan ay yellan d yiwet si tmura n Asya Talemmast tesɛedda ugar n 70 n yiseggasen s ddaw n leḥkem asuvyati. D acu kan, seg wasmi ay tuɣal d timziregt (indépendante), tessider-d akk ayen yellan d azamul aɣelnaw, d acu kan, xas takirgizit tuɣal d nettat ay d tutlayt n tmurt, ur tufi ara iman-is akken ilaq lḥal, yernu mazal d tutlayt n uberr'ani, d tarusit, ay yesɛan amkan amenzu di Kirgizistan. 

Litwanya Litwanya

Litwanya d yiwet si tmura yellan zik d aḥric si Tdukli Tasuvyatit. Uqbel ma yekcem ɣer tdukli-yagi, tewwi azarug-is di 1920, d acu kan, Isuvyatiyen ṭṭfen tamurt-a xas ur yebɣi wegdud-is di 1940, u ḥettmen-tt ad tili d aḥric seg wemḍal amezdukli (monde communiste) alammi d 1990, asmi ay tt-id-tuɣal tlelli-yines i tikkelt tis snat. Tuzga-d Litwanya ɣef yiri n yilel Abalti (mer Baltique), yernu nettat d yiwet si tlata-nni n tmura tibaltiyin (pays baltes), ɣer tama Liṭṭunya akk d Isṭunya, wukud tecrek aṭas n tɣawsiwin, ama deg yedles neɣ deg umezruy. Litwanya tesɛa tilisa akk d Liṭṭunya deg ugafa (nord), akk d Byilurusya deg wegmuḍ (ccerq), akk d yilel Abalti deg wetram u tḥudd-itt-id Pulunya akk d wasun (territoire) arusi n Kaliningrad seg wetram akk d wenẓul (sud). Tamaneɣt-is isem-is Vilnius, ma d Klaipeda, ay d-yuzgan deg wetram (lɣerb) d yiwet si temdinin timeqqranin akk n tmurt-a. 

Luxembourg Luxembourg

Luxembourg d yiwet n tmurt tamecṭuḥt ay d-yuzgan ger tlisa, ger yiberdan. Sufella d Biljik ay tt-id-ilessen, swadda d Fransa, ma seg wegmuḍ (ccerq) d Lalman. Akal-agi amecṭuḥ ay d-iweḥlen ger n "yimeqqranen", xas ur yewwiḍ ara wezgen n umelyun n medden ay t-izedɣen, ass-a nefren ad awen-d-nawi fell-as awal, acku tikwal, aṭas ara d-nelmed si tɣawsiwin timecṭaḥ. Naɣ yeqqar-as wanzi ɣur-neɣ "Izem yeḥwaǧ s aɣerda". 

Luxembourg, d tamurt i ɣef ur nsel ara aṭas n tɣawsiwin, d acu kan, aɣlan-agi (nation) amecṭuḥ yesɛa tutlayt-is i yiman-is, d tin umi qqaren taluksemburgit, ur telli d tantala (dialecte) n tefr'ensist wala d talɣa tadigant (forme locale) n talmanit, wanag d tutlayt i yiman-is, d tin ay d iles aneṣli n yimezdaɣen n tmurt-agi yernu yis-s ay ttidiren di tudert-nsen n yal ass. D ayen ibanen ma nenna-yawen-d d akken imezdaɣen n Luxembourg, 

Iluksemburgiyen, d agdud yesɛan nnif ɣef wazalen-is (valeurs), ɣef tnettit-is (identité) akk d tutlayt-is. Dɣa xas ma yella idles afr'ensis yeǧhed, yeffeɣ i tlisa n Fr'ansa alammi ay yewweḍ ass-a s idurar n Ǧerǧer akk d tmura n Tefriqt, xas ma yella tutlayt talmanit tewweḍ ɣer ṭṭerf n wemḍal, anda ma nedda nezmer ad naf wid yettmeslayen yis-s neɣ ay tt-ilemmden, di Luxembourg, ayen yellan d aberr'ani iban, ma d ayen yellan n tmurt d netta ay yesɛan azal meqqren, ur t-rrin di rrif am wiyaḍ, wanag refden-t d asawen akken ad yagar akk ayen d-ikecmen si berr'a. Di Luxembourg, yal taɣawsa tesɛa amkan-is, yal yiwen yesɛa ccɣel-is. Iberr'aniyen keccmen-d ssbeḥ ad qedcen, tameddit, yal yiwen ad yuɣal s axxam-is neɣ ɣer tmurt-is, ma d tutlayin tiberraniyin ay d-ikecmen ɣer Luxembourg akken kecment ɣer tmura nniḍen, sseqdacen-tent Yiluksemburgiyen di leṣlaḥ-nsen, rran-tent d taklatin-nsen deg wexxam-nsen, yal yiwet fkan-as ccɣel-is, d acu kan, mi ara d-taweḍ tizi n tidet, mi ara terzu temsalt asselḥu n tɣawsiwin n tmurt, asselmed n yigerdan akk d usseqdec n tutlayt di tudert-nsen, Iluksemburgiyen d tin-nsen kan ay sseqdacen, xas ssnen mliḥ tafrensist akk d talmanit. Tutlayt taluksemburgit ay yellan d yiwet si tutlayin tiɣelnawin timecṭaḥ akk deg wemḍal, yerfed-itt unabaḍ (gouvernement) aluksemburgi d asawen akken ad tili d tutlayt tamenṣabt (officielle) tamenzut di tmurt, yuɣ lḥal, tamurt-agi tamecṭuḥt, teẓra d akken imi ay d tamecṭuḥt, lǧiran-is zemren ad as-uɣalen d icenga-yines, zemren ad tt-ttcen s tefses. ɣef wanect-a ay terra tutlayt-is, xas akken d tamecṭuḥt d tutlayt n tmurt yernu d yiwen seg yizumal meqqren n tfernant (patrie) taluksemburgit. Anect-a yesskan-d tikkelt nniḍen d akken tutlayt ur telli d awal kan, wanag d tigejdit meqqren di tnettit (identité) n tmura akk d yegduden. D acu kan, nnig waya, tutlayt taluksemburgit yerfed-itt ula d agdud-is deg wul-is, imi ay yuki d akken d nettat ay d tarwiḥt n tmurt-is, dɣa yefka-yas tamkant ɛlayen, xas ad naf aṭas n Yiluksemburgiyen iqeddcen s tefrensist neɣ qqaren aɣmis-nsen s talmanit, iles ay sseqdacen wagar-asen ur d asen-yeɛriq ara, zzux-nsen d tutlayt-nsen, werɛad ur lmiden ara ad zuxxen s wayen ur nelli nsen. 
Tasmanya Tasmanya

Tasmanya d yiwet n tegzirt talemmast, tuzga-d deg wenẓul agmuḍan (sud-est) n Usṭralya. 

Tasmanya d yiwet n tegzirt ay yugaren kan s cwiṭṭ Virginia Taɣerbit [di Marikan, imi Tasmanya tesɛa 67.000 km2] yernu tebɛed 240 km ɣef yiri n lebḥer n wenẓul agmuḍan (sud-est) n Usṭralya. Imezdaɣen ineṣliyen n tegzirt-a d iberkanen ay d-yusan ɣer din asmi ay d-mazal Tasmanya yeqqen-itt wakal akk d Ustralya, meḥsub werɛad tuɣal d tigzirt.

Iberkanen ineṣliyen n Tasmanya llan sɛan acebbub akerčeččay yernu llan deg-sen wid yesɛan aglim d aberkan d wid yesɛan aglim d aqehwi imalen ɣer tezweɣ. Llan d iwezlanen ciṭṭaḥ yernu d ikenderracen (sɛan ciṭṭ n tassemt di tfekka, wwin-d iman-nsen). D nitni ay d imezdaɣen imenza akk n Tasmanya, yernu ma cwiṭ, sɛan 35000 n yiseggasen aya! kka seg wasmi ay bdan yimezwura-nsen a d-wwḍen ɣer din. Asmi iɛedda zzman, yuli lebḥer yernu iɣumm tiqenṭert-nni n wakal ay yeqqnen Tasmanya ɣer Ustralya, dɣa seg yimir-n ay qqimen yimezdaɣen n Tasmanya ttwaɛezlen ɣef wemḍal azal n 10.000 n yiseggasen, yernu werǧin yelli wegdud ay yeddren i yiman-is anect-agi akk deg umezruy n yemdanen.

Asamar alemmas Asamar alemmas

Asamar alemmas (s Tserɣint : "الشرق الأوسط", s Tehibṛut : המזרח התיכון, s Tegnizit : Middle-east) d tamnatt deg wenẓul-ataram n asya akk d ugafa-asamran n tefriqt.
tamnatt agi s umata tesɛa timura-yagi Baḥrayn, Maṣer, Tturk, Iran, Ɛiraq, Israyil, Urdun, Lekwit, Lubnan, Ɛumman, Qaṭar, Tagelda Tasaɛudit, Surya, Limarat Taɛrabin Yeddukklen, Yamen akked Falesṭin.

Dacu, tikwal awal n Asamar alemmas yettuseqdac i wakken ad meslayen ɣef tafriqt ugafa.
Iɛekkuren Iɛekkuren

Iɛekkuren (Yakourene s tefṛensist) d yiwet n temdint d tamecṭuḥt tuzga-d deg twilayt n Tizi Wezzu (Dzayer), u d taɣiwant iqerben ɣer Iɛeẓẓugen (Azazga). Taɣiwant n Iɛekkuren zedɣen-tt azal n 11.000 n yimezdaɣ 


Isem n Iɛɛekkuren yekka-d seg "aɛekkur". Deg teqbaylit, "aɛekkur" d "taɛrurt", d ay-n ay d-irefden seg kra n tɣawsa, iga-d "aɛrur", icuff-d, ur yeɛdil ara. Mi ara d-tiniḍ "usu-nni iga akk d iɛekren", anamek-is dakk-n usu-nni ur yeɛdil ara, ur yessi ara mliḥ, ur yemsawi ara. Neqqar-d daɣen "aɛekkur" i "wunjug" , meḥsub ay-n ara d as-ireglen i walbaɛḍ abrid, ur t-yettaǧǧa ara ad yeg ay-n yebɣa, ur yettaǧǧa ara ad yaweḍ s ay-n yessaram. Mi ara s-nini : leflani yessen kan ad d-yeg iɛekren i wakk-n ur nxeddem ara ccɣel-nneɣ, anamek-is dakk-n icewwel-aneɣ, dima itteg-aɣ-d uguren i wakk-n ur aɣ-yettaǧǧa ara ad nfak ccɣel-nneɣ. 
Gret tamawt dakk-n awal "aɛekkur" deg Yiwaḍiyen, mi ara yeqqel d asget qqaren-t-id "iɛekren" (s [k] aggaɣ), deg lweqt ay deg isem n temdint-agi qqaren-t-id "Iɛekkuren", maca awal "iɛekren" ad yili kan d talɣa tadigant n "iɛekkuren". 
Ihi, Iɛekkuren ad ilin fkan-as isem-a imi ahat akal n din yella yesɛa "iɛekren" neɣ "iɛruren". Yessefk kan ad d-greɣ tamawt dakk-n awal "aɛɛrur" yesɛa aṭas n yinumak deg teqbaylit. "Aɛrur" netta d "azagur", d aḥric n deffir n tfekka n wemdan . Maca neqqar-d diɣ "aɛrur" i wemkan ay d-irefden ciṭṭaḥ ɣef tmurt, ur yelli d luḍa wala d adrar. D win daɣen umi nezmer ad nini "aɛekkur". 
Awal-a ad yili yekka-d, ahat (?) seg uẓar "KR" ay d-yefkan amyag "kker", u ahat fkan-as i "uɛekkur" isem-agi acku "yekker-d", yerfed-d ɣef tmurt, ur iris ara, ur yemsawi ara. 
Yella yiwen wemyag sseqdacen-t diɣ deg teqbaylit, u yekka-d seg uẓar n "uɛekkur". Neqqar : ssemɛukkeṛ (s [ṛ] ufay). Mi ara d-nini "leflani la as-yessemɛukkuṛ awal i walbaɛḍ" anamek-is "la as-tent-yesseɛraq", maci d ay-n ara s-yeqqar winna ara s-d-yettarra umezwaru-nni. Mi ara d ak-iniɣ kra, sakk-in kečč ad iyi-d-terreḍ akk-n niḍen u s wurfan, maci d ay-n ay ɣef d ak-d-mmeslayeɣ ay d iyi-d-terriḍ u tfehmeḍ lumuṛ akk-n yeɛwej, ad ak-iniɣ : ur d iyi-ssemɛukkuṛ ara awal, maci d ay-n ay ɣef la k-d-ttmeslayeɣ ara d iyi-d-tettarraḍ". ɣef umedya lemmer ad as-yini weqcic i yemma-s : "Ttuɣ aqrab-iw deg uɣerbaz", dɣa nettat ad as-tini : "Ya ? Ihi ukren-ak-t ? Ihi tefkiḍ-t i warrac ?", dagi nezmer ad d-nini dakk-n yemma-s la d as-tessemɛukkuṛ awal i mmi-s-nni, ur t-teǧǧi ara ad d-yessefhem, maci d ay-n ay ɣef la s-yettmeslay ara d as-d-tettarra.

Isem n Iɛɛekkuren yekka-d seg "aɛekkur". Deg teqbaylit, "aɛekkur" d "taɛrurt", d ay-n ay d-irefden seg kra n tɣawsa, iga-d "aɛrur", icuff-d, ur yeɛdil ara. Mi ara d-tiniḍ "usu-nni iga akk d iɛekren", anamek-is dakk-n usu-nni ur yeɛdil ara, ur yessi ara mliḥ, ur yemsawi ara. Neqqar-d daɣen "aɛekkur" i "wunjug" , meḥsub ay-n ara d as-ireglen i walbaɛḍ abrid, ur t-yettaǧǧa ara ad yeg ay-n yebɣa, ur yettaǧǧa ara ad yaweḍ s ay-n yessaram. Mi ara s-nini : leflani yessen kan ad d-yeg iɛekren i wakk-n ur nxeddem ara ccɣel-nneɣ, anamek-is dakk-n icewwel-aneɣ, dima itteg-aɣ-d uguren i wakk-n ur aɣ-yettaǧǧa ara ad nfak ccɣel-nneɣ. 
Gret tamawt dakk-n awal "aɛekkur" deg Yiwaḍiyen, mi ara yeqqel d asget qqaren-t-id "iɛekren" (s [k] aggaɣ), deg lweqt ay deg isem n temdint-agi qqaren-t-id "Iɛekkuren", maca awal "iɛekren" ad yili kan d talɣa tadigant n "iɛekkuren". 
Ihi, Iɛekkuren ad ilin fkan-as isem-a imi ahat akal n din yella yesɛa "iɛekren" neɣ "iɛruren". Yessefk kan ad d-greɣ tamawt dakk-n awal "aɛɛrur" yesɛa aṭas n yinumak deg teqbaylit. "Aɛrur" netta d "azagur", d aḥric n deffir n tfekka n wemdan . Maca neqqar-d diɣ "aɛrur" i wemkan ay d-irefden ciṭṭaḥ ɣef tmurt, ur yelli d luḍa wala d adrar. D win daɣen umi nezmer ad nini "aɛekkur". 
Awal-a ad yili yekka-d, ahat (?) seg uẓar "KR" ay d-yefkan amyag "kker", u ahat fkan-as i "uɛekkur" isem-agi acku "yekker-d", yerfed-d ɣef tmurt, ur iris ara, ur yemsawi ara. 
Yella yiwen wemyag sseqdacen-t diɣ deg teqbaylit, u yekka-d seg uẓar n "uɛekkur". Neqqar : ssemɛukkeṛ (s [ṛ] ufay). Mi ara d-nini "leflani la as-yessemɛukkuṛ awal i walbaɛḍ" anamek-is "la as-tent-yesseɛraq", maci d ay-n ara s-yeqqar winna ara s-d-yettarra umezwaru-nni. Mi ara d ak-iniɣ kra, sakk-in kečč ad iyi-d-terreḍ akk-n niḍen u s wurfan, maci d ay-n ay ɣef d ak-d-mmeslayeɣ ay d iyi-d-terriḍ u tfehmeḍ lumuṛ akk-n yeɛwej, ad ak-iniɣ : ur d iyi-ssemɛukkuṛ ara awal, maci d ay-n ay ɣef la k-d-ttmeslayeɣ ara d iyi-d-tettarraḍ". ɣef umedya lemmer ad as-yini weqcic i yemma-s : "Ttuɣ aqrab-iw deg uɣerbaz", dɣa nettat ad as-tini : "Ya ? Ihi ukren-ak-t ? Ihi tefkiḍ-t i warrac ?", dagi nezmer ad d-nini dakk-n yemma-s la d as-tessemɛukkuṛ awal i mmi-s-nni, ur t-teǧǧi ara ad d-yessefhem, maci d ay-n ay ɣef la s-yettmeslay ara d as-d-tettarra.

Tibergent Tibergent

Llan aṭas n yimukan deg Ldzayer umi qqaren Tibergent. Deg twilayt n Mila (deg ccerq n tmurt-nneɣ), ger Ǧiǧel d Sṭif, tella yiwet n temdint d tamecṭuḥt qqaren-as "Tibergent". Daɣen, tella yiwet n taddart deg tama n Ḥemmam Melwan , deg Waṭlas Ablidi, qqaren-as "Tibergent". 
Deg Tmurt n Leqbayel, awal "tibergent" anamek-is d aɛecciw imdewwer, iseqqef s wedles (d yiwen yemɣi ttseqqifen yis-s ixxamen n zik akk d yiâecciwen). Aâecciw d axxam-nni yebnan s wesɣar u yesleɣ s wakal, tteffren deg-s medden amâic i lmal (iɣersiwen : izgaren, iɣyal, akraren, tiɣeḍḍen), ma d "tibergent" d aâecciw meqqren ciṭṭaṭ u yemgerrad (yemxallaf) ɣef uâecciw n menwala imi ay d imdewwer. Ur ẓriɣ ara ma yella deg teqbaylit n Ḥemmam Melwan (ay d-mazal la tt-ttmeslayen ar ass-a), "tibergent" qesden-d yis-s ay-n ay d-nesqed nekni, yernu bɣiɣ diɣ ad ẓreɣ ma sseqdacen awal-agi deg tentalyin timerrukiyin. 
ɣer Yimuhaɣ, awal "tabergent" anamek-is d aqiḍun yettwaxedmen s weglim ay deg yella ucebbub. Yuɣ lḥal, Imuhaɣ ttgen iqiḍunen-nsen s weglim, yernu, s umata, aglim-nni yedbeɣ u ttekksen-as acebbub (cceɛr), maca aglim ay yes ttgen "tabergent"-agi ur as-kkisen acebbub. Imuhaɣ ttsemmin daɣen isem n "Intabergent". Isem-agi yekka-d seg "In" (win), rnu-yas "tabergent", anamek-is "bu tbergent". Isem-a d aklan n Yimuhaɣ ay yellan ttsemmin-t s waṭas.
At Lqayed At Lqayed

At Lqayed d taddart id yezgan di tama n Wegwni Geɣran, deg Iwaḍiyen. Tettwasen s yexxamen-ines iqburen yeqimen aken i llan zik. Deq-s imeraḥen id ittruḥun ɣers a ttwalin.

Ifnayen Ilmaten Ifnayen Ilmaten

Ilmaten d yiwet n temdint d tamecṭuḥt tuzga-d deg twilayt n Bgayet, deg tama n Yefnayen. Tama n Yelmaten tettwassen s ufexxar-is aqdim, u din ay d-ilul ucennay ǧamal Ɛellam deg 1947.
Isem n "Ilmaten" d asget (pluriel) n "alma".
Zik daɣen, ula d Boudouaou (yiwet n temdint tuzga-d ger Ldzayer d Bumerdas) qqaren-as "Alma".
Muḥend U Ssaɛid Bulifa (Boulifa), deg yiwet n tmawalt n tmaziɣt, yessuqqel-d "alma" s wawal afrensis "jardin". Dɣa ula d nekni nessumer-d deg tmawalt-nneɣ n tmaziɣt tatrart (moderne) ad d-neqqar "alma azayez" (jardin public), alma n yiɣersiwen (jardin zoologique), alma n yemɣan (jardin botanique) akk d welma n yigerdan (jardin d'enfants). 


At Ɛisa Uyeḥya At Ɛisa Uyeḥya

Awal-a d awal ɣef taddart At Ɛisa Uyeḥya, neɣ ahat d awal ɣef tudrin akk n tmurt-nneɣ imi yiwen n sent akk, rɣant akw, kif kif-itent akk deg wayen ctaqqent.

Taddart n At Ɛisa tezga-d di tɣiwant (di lɛarc) At Yellilten, ar usammar n Micli. Am tṭaqa di tudrin n tmurt, ɣef usegrarab i t-ṛessa. U tsenned ar Uzsru n Bibras d-yezgan ɣef ulzelmaḍis (wallit lafuṭu).

S nnig taddart d adrar u ayla-s isawweḍ tilisa-s ar Uzsru n Dhur s wanida d-yebda acercer wasif n Tmuqit imi ssawalen di taddart Asif n Buciker. Ar tama tazelmadt n taddart, seddaw wezsru n Bibras, yella wasif nniḍen imi qqaren Asif n Tegzirt. Maca aneggaru ya yettɣar deg unebdu imi aman-is bḍan ten At Yegfilen d At Tfilkut (snat n tudrin n Lɛarc). 
At Yegfilen sswayen tibḥirin s wayen d-yegran seg iteyyuten d iqadusen At Tfilkut.

At Tfilkut, imi seg Uɣbalu-nsen (Aɣbalu d taferka n Tfilkut d-yezgan sennig win At Yegfilen) id-bdan tikli waman, wwin ten ar taddart nsen imi ta ur tesɛi ara aman.

Ma d aman n wasif n Buciker, bḍan ten At Ɛisa d At Ɛdella (taddart n nniḍen n Lɛarc), timti d-yeqqim kra seg sen si targa, iteddu cwiṭ inezsizs deg wasif-a d-yellan ar tama tayeffust n taddart.

Ass-a, taddart At Ɛisa taqburt teqqim d tilemt, anagar n kra n yexxamen yezgan ttwazedɣen. At Taddart akw udren-d ar …lluḍa, cwiṭ uzaɣar yellan anda yella wexxam n tɣiwant. Ar ijufar n uxxam-a, yettwabnan deg wakal At Ɛisa, i bnan At Taddart ixxamen nsen imaynuten, yerna stexridtin nsen akw iten ssalin.

Taddart At Ɛisa zedɣen-tt assa, ahat, kra n 2500 d ixef. ɣef akken zsriɣ ulac kra n « les statistiques » akken a nwali acḥal n yergazen d ttlawin, acḥal imecṭaḥ d imeqwṛanen, acḥal n yelmezsyen d yemɣaṛen, atg. Wid isteqsaɣ di taddart ɣef anect-a, nnan iyi : « Ula d kečč ziɣeeeen ! Aaa ! war nestufi ara i tigi ! »
Maca, xas akka lluxan acemma wid n wassa, seg imezdaɣ-is n yiḍ-li ufraren-d yergazen isent isnen i tirrugza d tinzar tikli. Mačči d yiwen mačči d sin, ama d irgazen ama d tilawin, i yefkan aqerruy-is ɣef tlelli di ttraḍ n 54-62. Ma d ttraḍ n 63-65 id-yeskar Ukabar Iɣalen Inemlayen (FFS) mgal adabu aɛrab-ineslemzsri, yemmut deg-s Mass At Yiddir. Tuɣ imiren ulac anwa ar a irefden abeckiḍ, irgazen akw tquc iten Fṛansa.

Imi tira urǧin nessen as tikli s wazwawen, taddart At Ɛisa ur turi ara ɣef umezruy-is. Myal yiwen dacu i yeshetrif ɣef yeḍ-li n taddart. Maca anda yemlal wawal d gma-s, akka i d-wwin tadyant :
Zik taddart At Ɛisa, qqaren as Taddart Ufella. U tezga-d deg yiwen wayla imi neqqar Tala Tasemmadt (acḥal semḍit waman-is deg unebdu !) u Tala Tasemmadadt attan mtwal taddart At Aɛdella.
Maca taddart-a Ufella ur tetḍif ara aṭas, ur teddir ara aṭas mi tenger. Ayen i tt-is negren ttawin aɣ t-id yemɣaren d tadyant akken aɣ d-smektayen « d yiḍelli nneɣ ». U attan ihi amek tella tadyant-a :

Di taddart Ufella tella-d talwit. Imezdaɣ n taddart akw ddren am atmaten, am yiwen u myal yiwen ilha d yiman-is, d uɣrum-is d twacult-is.

Infel ussegwass ɣef gma-s, almi d yiwen wass tufrar-d di taddart yiwet n teqcict « tugar iṭij di tḥuski », tecbeḥ alami d ulamek. Mi tmed kra, ilmezsyen n taddart akkw teččur asen tiṭ, rran-tt akken ma llan. Seg sen, wa yezga yettargu, wa tuɣit yesxaṛxuṛ !
Ihi tilemzsit-a « fkan-tt » imawlan-is i yiwen ilmezsi n taddart, maca nettat ul-is yella yeddem-it wayeḍ, izedɣ-it wayeḍ xas akken s tufra.

Ass-mi tedda d tislit (ɣur-s yurag wanza u ar ilmezsyen yurag imetṭi), ɣilen At Taddart tefra tadyant-is u ad tili am nettat am tlawin nniḍen yelhan d yexxamen nsent « war ma rrant-d tiqaqacin n wul ar ger wallen nsent », xarttum i kra issegwassen.
Yejbed ihi wakud ma d-yejbed, ssennan wussan ɣef wiyiḍ almi d yiwen wass i deg d-tella tmeɣra di taddart. U am akken tella si zik, myal tameddit n wass n tmeɣra s wurar-is. U deg wurar n wassen, ssekrent tt-id tlawin n taddart ad tecḍaḥ tugi. As-mi tt-ḥarsent, tekker u tenna-d awal d-yegwran ar ass-a u yettwasnen aṭas di taddart : « ɣur-wat cḍaḥ-iw isɛa ixeclawen ! »

Maca xas akken tewwet iten-id s wawal, yiwen di taddart ur yerri lmend-is ar uɛeggen-a. Netta ul icaḍen iceffu ! Ihi, acettiḍ ɣef wammas, tuder-d ar tɣarɣart u tebda aneqneq s taɣma, s tayett, s tiṭ. Simmal tulawin kkatent afus, simmal nettat tettaf iman-is di tɣarɣart. Simmal tettḥulfu i tmuɣli n yergazen fell-as, simmal tettezzi iman-is am wemrar.

Mi tella tcetṭaḥ, ilmezsyen n taddart akw uɣalen am imcac deg imirɣan, zzin-d i tɣarɣart sexcen. U kan akka yekker umennuɣ di taddart, wa yekkat deg wa u ssawḍen-tt almi d timegraḍ. Msenɣan almi msengaren, maca tadyant ur d-nni ara amek. Tenna-d kan wid d-yegwran jedlen adeg i taddart u ussan-d ar nnig taddart n wass-a, ar Tala Lbuṛ.

Di Tala Lbuṛ diɣen tukwi-d targazt deg uterras u yekker cwal. Xedmen akka yemɣaren mi zsṛan sani tetteddu tegwnitt, mɣen ar Uzaɣar (n Llexmis) ad walin imrabḍen akken asen d-afen tifrat, abrid ar ad yerren talwit di taddart d tigzi deg wallaɣen. Ččuren iqiḍunen, ssennan iɣwyal, ṭfen ibardan nsen ar « sidi ».

Ihi, mi wwḍen, mlalen-d Imrabḍen Uzsaɣar, mmuccahen asen tadyant n taddart yellan « ɣef yiri n ngar wis sin ». Imrabḍen, di tmusni nsen yezsḍan ɣef nneyya n Umsedrar, ufan asen-d tifrat, abrid u nnan asen-d :
« Qqimet ddaw taddart-a nwen, smarkit sin wakraren u tanfem asen ad mwaten. Anda ifran ad tebnum dina Lǧama, u ad a tcetlem din. U akka kan ar a tekkes daɛwessu tewwi taddart nwen. »
Mi d-uɣalen imɣaṛen ar taddart zsṛan dacu isen-d yeqqimen ad txedmen akken ad selken taddart nsen « seg yimi n yizem ». Smarkin akraren, unfen asen mwaten almi yeɣli yiwen seg sen, u yeɣli anda akka ibed ass-a Lǧama ilem n taddart (i ɣef yenneqneq, yebɛuzsel udebsi n Uparabul).

Buciker d aɛessas n taddart. Myal assegwass, deg wagur n ɣuct, yettili-d usensi deg-s. U ass n tmeɣra yagi iɣ d-ǧǧan imezwura, di tmezgida n Buciker ulac ansi ar a tekkeḍ di medden. « Ula ma yella win d-iḍelqen i tmellalt seg igenni, ur tettruzsuy ara ! », s wawalen-a ittzuxun Irgazen d tlawin At Ɛisa m’ ar a yekfu usensi.

Maca, ma yella tameɣra ya tessefsis awal gar medden, tessaɣay taḍsa ɣef wudmawen, tettekkes aɣilif ɣef wid yennuɣnan, tettak asirem i wid d-irezfen as ḥedṛen, tessassay-d diɣen tadrimt i taddart. Aḥetṭuf iṣurdiyen id-yettawi wegraw n yemɣaṛen ideɛun i wid mi fessus wul (wid yettakken lwaɛda) s wurawen n usirem, d tudert ɣwuzifen, d uɣṛum afessas, amellal, diɣen s wayen akw yettmenni umdan i yiman-is d warraw-is. Si tama nniḍen, imɣaṛen daɛun diɣen i win yebɣan ad yawi « ttwab » d tumert si Buciker akken ur t-id yettaweḍ ara wayen n diri : a war teččeḍ aɣrum asemmaḍ, a war tedduḍ ḥafi,…

S « yedrimen-a n Buciker » d wayen d-bedzren At Taddart, tadamsa n At Ɛisa tufa iman-is u tugdi n tegwnatin n ddiq urǧin tella-d di taddart-a.

Yella diɣen usensi nniḍen di taddart At Ɛisa, maca wagi d amecṭuḥ, i « At Taddart kan » u yettili-d kra n smanat seld win n Buciker di tmezgida n Wannar Abextit.
Zik, u tikwal ula d ttura, di tmezgida yagi n Wannar Abextit i d-ttili tmeɣṛa n Anzsar timti a tebdu tettiwriɣ tmurt neɣ m’ ar a yeffad wakal tiqit n waman.

U iɛessasen-agi merra, At Taddart ur ten tettun ara kra ar a yekk ussegwass, aggali s Buciker deg At Ɛisa yugar win s Ṛebbi. Win terra tmara ad iggal, yesmenyif ad iḥnet s Ṛebbi wala ad iḥnet s Buciker. Tanḍelt daɣen deg-s i tettili imi timeqbeṛt n taddart attan deffir tmezgida, u akka ar tura, ur d-yelli ara win izemren ad yeddu ar din deg iḍ (ala win terra tmara). At Taddart akw ttagaden annar-a izsekwan deg uḍellis. U mačči d yiwet macci d sant n tmucuha i nesla ɣef wid iwalan neɣ imlalen iwkilen deg iḍ dinna. Kra tban asen-d tafat tetteddu am umdan, kra d « Taqqufett At Laxart », kra d « Mzizel Izsekwan », kra d « Buberrak » u llan akw ya kra imeslab yegganen din d-inagen d akken wallan …Buciker s timad-is. Xarttum di taddart, terretwi tsekla n…tugdi, win ibɣan ad inadi …

Tineggura-ya, imi At Taddart akw udren-d ɣar « luḍa », ula d igrawen n taddart (Inejmuɛa) d iɛeggalen-is (Tṭemman) di tmezgida n Buciker id-ttellin. Akka At Taddart ur ttalin ara ar Taddart taqburt, « ar winhin hah ».

Ihi, aṭas n tlufa n taddart At Ɛisa i iqnen ar Buciker « ucbiḥ » akken qqarent temɣaṛin. Yiwet ur d-ttili ma ulac-it…akka i tella tudert di Taddart-a.

Mi kreɣ ad refdeɣ awal ɣef tudert n zik di taddart At Ɛisa, ur ufiɣ ara awal ar a isendhen abrid n tudert, neɣ tamḥiqt, deg uzirig n wakud neɣ deg ubrid-is.
Nudaɣ deg idlisen, deg imawalen, deg uzsetṭa n Internet, farsaɣ di tenfaliyin nneɣ am akken farsen medden tifarkiwin di tefsut, maca i ufiɣ ala : Tigert !

Maca, imi rriɣ u ilaq iyi a t-sqedceɣ, snulfaɣt-id : tazikennitt. Tazikennitt ihi d amek yedder umdan zik, u tazikennitt di taddart At Ɛisa, akken ad nuɣal ɣer wawal nneɣ, tella-d kan. Ur tettaččar ara tiṭ !

Xas akken tatrat tessaɣ akw di tmura n umaḍal, di tmurt n Uzwaw d tikli n tfiraɛqest i tetteddu. Tikwal ar zdat, tikwal timendeffirt u tikwal nniḍen di tṭarf, deg dis.
Di tikli n zdat, neǧǧa « ddaw wexxam » u nessali lkabinat deg ixxamen, nessers ayeddid uɣerrus u nerfeḍ abidun ukawačču, nesnes times n yesɣaṛen i usewwi u nessaɣ tin ifurnuten n lgaz,…
Di tin n deg dis, nekkes asarwal « aɛrab » u nelsa asarwal atrar, neǧǧa tiɣimit di tejmaɛt u nekcem ar leqhawi,…
Ma di tin n timendeffirt, nɣil ad nessenser di tzikennitt, ziɣ nettwaqqen ar ɣur-s : nugi as i tmetṭut awal d uzref, nehmel tameslayt nneɣ u nerfed awal s tid n medden. Nezga, ar assa n wussan, nettɣili d akken tira s tmeslayin n medden aɣ d-awi tilelli, tugdut, beqqu n usqardec n tektiwin, tabɣest d tumart akken as nesnerni di tsekla nneɣ. Maca netta tikli ya d-nedda deg ubrid n yir tirga, tejgugel yis nneɣ alami d-nufa iman nneɣ d asigwar i nleqqweḍ imi timeslayin-a tiwardanin neǧṛen yiss-ent imawlan nsent taɣanimt n tmuɣli nsen ɣar tlufa n tudert, u nekwnni nedda di lḥemla tiṭ tebbundel !

Cfu-k-id, am At Ɛisa am tudrin nniḍen n tmurt, yiwen wudem, yiwet n tikli,…yiwet n tzikennitt ! Acku myal taddart d yiwet kan gar yessis n Tmurt.

Am akken i t-id nniɣ yagi, tudrin At Yellilten myarfadent abeckiḍ mačči d tikelt ɣef temsalt n waman.
Deg ussegwass n 1990 d At Ɛisa d At Yegfilen i niqqal myefkan-tt di Ssed Ufella. Nerna assegwass mecqarwan At Tfilkut d At Uzsru s texnefyac. Kra n wagguren kan s yin, tekker gar At Tfilkut d At Yegfilen. Wanag At Ɛisa d At Ɛdella si zik ttmyezlazen, dɣa ɣef snat-a tineggura awwen-d awwiɣ yiwet n tmacahutt is issarfayen warrac At Ɛisa wid n At Ɛdella :
Zik (wissen melmi ?) At Ɛdella necfen. Myal m’ ar ad-aweḍ tmecredt di taddart At Ɛisa ad mɣen asen tt-ksen. Dɣa At Ɛdella ad ččen « Jijju », At Ɛisa ad ččen imetman d ileddayen.
Yiwen ussegwass, mi d-wweḍ tmecredt, am myal assegwass yezrin, At Ɛisa zsran i wumi ar a zlun akraren d yezgaren, dɣa xedmen akka myefkan awal ad zlun « Iɣwyal » akken ma usan-d At Ɛdella « ad retɛen asnus ». U akken i teffeɣ : iɣwyal mmezlen, At Ɛdella mgagin-d ad awin « tacriḥt » !
U assa, m’ akka d-ɣli talwit ger snat n tudrin-a, tamsalt-a n « uɣyul » teqqim-d d tamseḍsit. Wa yeqqar : zik nerna kwen u nekkes awen timecredt macci d tikkelt ! Wa yettara yas : Zik nessečč awen aɣyul !

Ma d tadyant n waman, ar assa n wussan, s nqqar n tiṭ i ttemyexzaṛen At Yellilten. U ahat d aya i idegren taddart At Ɛisa ad tessekcem aman-is ar ixxamen deg issegwassen n 1993-1994. Yerna di tallit-nni adabu aɛrab-ineslemizsri, stiṭ n tɣiwant, ccuren as tiṭ issafen yekkaten gemmaḍ-in gemmaḍ-a di tegrest.

Tura xas akka ar tteblagiɣ deg wawal ar wayeḍ, ayen rriɣ a t-id inniɣ d akken taddart At Ɛisa tekker as i yiwen usenfar anect-ilat. Di tazwarra, s wawal, nɣil-it akw ulamek-it, d awezɣi. Maca di tidett, di tigat, akken nniḍen i teffeɣ imi At Taddart akken ma llan s tezmert, s iɣallen, s idrimen, ay ameqqwran ay amecṭuh, ay argaz a tametṭut ddan akw yiwet n tikli ugar n sin issegwassen. Yiwen ur issris iɣessan is alami d assmi d-kecmen waman, yellan ttezririgen zik i waḍu, ixxamen.

U kra yečča usenfar-a d adrim, aṭenṭun ur t-id yefki udabu. Kra din gren as irebbi At Taddart iman nsen, s tirrugza d tissas.

Ass aneggaru, ass n tmeɣṛa, assmi wwḍen waman ar uxxam aqarni di taddart, begsen-d Imḍebren n taddart ad nemmren akw imezdaɣ n taddart ɣef ayen ssalin, ɣef ayen gan, ɣef ayen imi ḥekren u gan tameɣṛa i taddart anect-ilatt u acki-tt : ečč, ssu !

Maca ass-nni, ayen gziɣ nekkinni, d akken Tamurt n Uzwaw s umata ur tesɛi ara adabu u imezdaɣ-is ma yella ur ttkilen ara ɣef yiman nsen, ur ten id-ittawweḍ wara, u ur xedmen yiwet. U ayen iyi sdubzen diɣen, mi gziɣ belli leqbayel zemren i yiman-nsen m’ar a dduklen. Wwin-d iman nsen ama di tmecṭuḥin ama di tmeqwranin.

Am tudrin akw n tmurt, ismawen n twaculin di taddart At Ɛisa xarqen-tent « Irumyen » d Waɛraben ass-mi nedder ddaw uḍar umahras afransis. Xarbeqen asent udem s id-lulent maḍi. 
Llant d tizwawin, d timaziɣin, d tiquranin u seg wass-mi id-isbed Urumi “mmi-s n Bexta” ar temhalt neɣ iḥarkiyen-nni nneɣ « yeɣran » di zzawiyyat, yuɣal mmi-s n wedrar ur yettwafran, ur yettwafṛaz gar warraw n Lyaman neɣ n Lɛiraq…Ssrewten igar u yiwen ur asen yenni : Hemma ! U akka yuɣalen « Imceddalen » d « Mced Allah !»,…
Timti ur ssɛarben ara isem n twacult, ggarzen as afzim afransis ɣef unyir u akka i yuɣalen « At Ufella » d « Aït Oufela »,…

Atent-in ihi :

Tella-d yagi diɣen twacult At Ufella maca tenger. D Faḍma At Ufella I d taneggarut seg sen u temmut deg issegwassen n 80.

Maca ismawen n twaculin n taddart At Ɛisa ttusseqqant sya-u-sya, send u seld Fṛansa. Wanag ur yelli dacu ar ad yawwin isemawen am At Ramdan, At Rabaḥ, At Mesɛud neɣ At Aḥmed ar ul n Tmurt Umaziɣ. U xas akken sselsen yagi yir aceṭṭiḍ i udem n twaculin n tuddar nneɣ, Aɛṛaben ur arwin ara. Bedden-d ar tama Uṛumi, dɣa ddan deg wayen d-iqqimen : « At » d « U » rran ten d « Ould » neɣ « Ben » …

D aya kan ihi i rriɣ a t-id iniɣ ɣef taddart At Ɛisa « Uyaḥya », ma d ayen ddren imezdaɣ-is ama di ttrad n 54-62 neɣ deg win n 62-65, tigellel n wassa d waguren ttemlilin yelmezsyen-is, tudert tasartit di taddart, iderma d tmegraḍ d-wwi « tedrumt » neɣ « tṣeffit » ad as nanef i tikkelt niḍen.

Tasammart Tasammart

Tasammart (neɣ Tassameurt s tefrensist) d taɣiwant tamecṭuḥt, tuzga-d deg twilayt n Lburj Bu Ɛririj, deg ccerq n tmurt n Leqbayel.

Tasammart yekka-d yisem-is seg wawal "asammar". Awal-a sseqdacen-t deg Tmurt n Leqbayel, yernu yessefk ad nẓer dakk-n llan waṭas n Leqbayel deg tama n Lburj Bu Ɛririj. Deg teqbaylit, "asammar" d amkan-nni n wedrar neɣ n yiɣil ay yettḥaz yiṭij. Yuɣ lḥal, adrar d yiɣil seɛɛun sin yidisan, yiwen tettḥaz-it tafat n yiṭij, qqaren-as "asammar", ma d wayeḍ ur t-tettḥaz ara tafat n yiṭij, yedreg ɣef yiṭij, qqaren-as "amalu". Llan aṭas n yimukan umi qqaren "asammar" neɣ "amalu". Tella yiwet n taddart deg Yiwaḍiyen, qqaren-as "Tagemmunt n Lejdid'", yella deg-s yiwen webrid qqaren-as "Abrid n Usammar", acku abrid-nni yuzga-d deg "usammar" n taddart-nni, anamek-is idis-nni ay yettḥaz yiṭij.
Tutlayin tisamiyin Tutlayin tisamiyin

Tutlayin tisamiyin d tawacult n tutlayin tettekkant di tutlayin tifrusyawiyin, i deg nezmer ad naf taɛrabt d tutlayin yettemcabin ɣur-s, am tɛebrit (tutlayt n wat Israyil) neɣ tafiniqit n zik.

Yusa-d awal agi sɣur isem n mmis n Nuḥ : Sam ass mi yessuli yal medden ar uberrabu ines, yexlf-d tlata arrac, Sam, Ḥam d Yafet, yal yewen yjaḥ ar tamurt yetf-itt, d yal yiwen deg-sen immeslay tutlayt ines, Sam yefkad tutlayt tasamit, tebda tasamit f aṭas imeslayen, kra deg-sen mmuten, kra tiyad mazal-itent drent, ttmeslayen medden syisen.

Tamalgacit Tamalgacit

Tamalgacit d tutlayt i ttmeslayen Imalgaciyen, tettekka di twacult n tutlayin tustruniziyin ay ttmeslayen di Asya, am tindunisit. Tewwid amur meqqer n wawalen seg tutlayin tibantutin, ternu awalen seg taɛrabt d swaḥili d tarumit akk d taglizit.
Taglizit Taglizit

Taglizit (En: English language), d tutlayt taẓarant n tmurt Lengliz, tettiki deg twacult n tutlayin tiǧermanin, tewwi-d amur meqqer n wawalen seg tutlayin tilatiniyin (ladɣa si tefransist).

Tutlayt Taglizit d tutlayt tamezwarut n tussna d tdamsa deg umaḍal. Di tmura n lezzayer d Umerruk tutlayt-a ur ttwasselmad ara aṭas deg iɣerbazen iɣelnawen.

Tutlayt Taglizit ssawalen-tt 400 imelyanen n medden di Tamrikt (Marikan), Lengliz (legliz), Kanada, Ustralya, Zilanda Tamaynut, Irland, Tafrikt n Wenẓul i yellan ɣur-nsen d tutlyat tayemmatt (mother tongue), d tmura nniḍen am Sswid d Danmark d Finland i tt-isseqdacen d tutlayt tis snat labeɛda i tɣuri deg yiɣerbazen iɣelnawen.
Ɛebderreḥman Bugarmuḥ Ɛebderreḥman Bugarmuḥ

Ɛebderreḥman Bugarmuḥ (s trumit: "Abderrahmane Bouguermouh"), d amseḍru n isura n tiliẓri d sinima aqbayli. Ilul ass n 25 di Fuṛaṛ aseggas 1936 deg uqbu, tamnaṭ n Bgayet, yemmut ass n 3 Fuṛaṛ aseggas 2013 di ldzayer.

D netta i d-isufɣen asaru ameqqran amezwaru s tmaziɣt / taqbaylit deg aseggas 1996. Isem-is Tawrirt yettwattun (La colline oubliée), i yellan d adlis umyaru Mulud At Mɛammar.

Ilul deg uzellagen ass n 25 Fuṛaṛ aseggas 1936, yella d mmis n uselmad n uɣarbaz afṛansi aqbuṛ, yemma-s ur teɣri ara, maca d tin yesnen aṭas tamedyazt d Ccna aqbayli. Yekcem s aɣerbaz alemmas deg Ṣṭif anida yedder iwala ayen iḍran ussan n mayu 1945.

Asegwas 1957 yemmuger-d amaru Mouloud At Mammar, i yuɣalen d amdakel-is ameqṛan. Iɛedda seg IDHEC ("Institut des hautes des Etudes Cinématographiques") deg useggas 1960; Bugermuḥ isker tidwilin i Tiliẓri RTF di "Cognac Jay".

Aseggas 1963 yuɣal-d ɣer tmurt iwakken ad ittekki deg usnulfu n CNCA "(Centre National Cinématographique Algérien)", win seg anda tessufɣen deg 1964 ɣef tiktiwin ines. Aseggas 1965 seg uḍris n Malek Ḥeddad yessufeɣ-d "(comme une âme)" asaru s tmaziɣt, asaru agi ur yettwaqbel ara seg uɣlif adzayri i t-yebɣan s taɛrabt; Sinna yunag ɣer lpari yessufeɣ-d asaru s tefṛansist, ayagi dayen is-d yewwin astixer i tikelt tisnat, d-huddu n uaru. asrau yagi werǧin i d-yeffeɣ ar assa.

Seg 1965 armi 1968 isker-d amazrar n imselɣet yerna yewwi-d tamusni d imusnawen iqedcen ɣef timmuzɣa, gar-asen mass Ḥannuz, Ṭawes Amṛuc, Mulud At Mammar, Mulud Baṭuc, Muḥend Aɛrab Bessaɛud. Amseḍru yerra ddahn-is ɣer yiwen imselɣet (usaru) aɣermiw, sinna isker-d asaru "la grive" aseggas 1967. Asaru i d-yewwin aṭas n warazen, yerna d win yellan ɣur ineɣmasen d amenzu deg usarag Adzayri.

Aseggas 1968, issars "La coline oubliée Tawrirt yettwattun" anda yura dakken asaru yagi ur yezmir ad yettwaxdem ala s teqbaylit, maca asenfaṛ agi rran-t-id (ugin-t) mebla asegzi. Ayagi yeǧǧa-t ad yidir iseggasen mebla leqdic, armi d asegwas 1973 anida i d-isker d Mohamed Lakhdar Hamina deg "Chronique des années de braises".

Issufɣed (isker-ed) i Tiliẓri wa deffir wayeḍ "les oiseaux de l'été", aseggas 1978 d "Kahla oua beida", aseggas 1980, i d-yemmugren tarennawet tameqqṛant. aseggas 1987, isker asaru ines ameqqṛan 35mm "Cri de pierre", i d-yewwin aṭas n warazen berra n tmurt, maca di ledzayer wten-d deg-s. Deg useggas 1989 yewwi-d ttriḥ iwakken ad yessuffeɣ s tmaziɣt (taqbaylit) Tawrirt yettwattun i d-yeffɣen di 1996.

Seg iseggasen n 60' isker-d aṭas isura imecṭaḥ, d wiɣaḍ imeqṛanen in Tiliẓri RTA "Les Oiseaux de l'été" (1978) d "Noir et blanc" (1986), "Cri de pierre" (1986), "La Colline oubliée" (1996).


Malek Bugermuḥ Malek Bugermuḥ

Malek Bugermuḥ, d anazur umezgun aqbayli ilulen ass n 28 yennayer aseggas 1948 deg tɣiwant Iɣzer Ameqqran di temnaṭ n Bgayet. Yebda taɣuri di taddart-is, syin akkin ikemel di Ṣṭif. Deg useggas n 1969, yeffeɣ ɣer Musku, di tmurt n Rrus, iwakken ad ikemmel tussna n taẓuri umezgun.

Ass n 10 uwenbir 1989, yemmut Malek Bugermuḥ di yiwet n laksida n tkerrust.
Muḥend Saɛid Fellag Muḥend Saɛid Fellag

Muḥend Saɛid Fellag d anazur urasan (humoriste) aqbayli, d amyaru, d ameskar umezgun n urasan d teḍṣa. Daɣen Muḥend Saɛid Fellag yetturar deg isura. Ilul deg 1950 di Azefun, i d-yefkan aṭas inazuren n tazuri nniden, i cban: Ḥaǧ Lɛenqa, Rwiced, Iftisen, Buǧma Lɛenqis, Ḥnifa, Ḥsisen, Muḥamed d Saɛid Ḥilmi, atg. Baba-s yennuɣ di lɛesker n Fransa di tallit n trad umadal wis II. Yemma-s tella d yiwet iḥemmlen ad teḍs, ahat yeffeɣ-d ar ɣur-s.
Asmi yesɛa 8 isegwasen d uzgen, yekcem ar Dzayer tamanaɣt akked yiwen n gma-s. Ɣef 9 n yisegwasen di lɛemr-is yekcem aɣarbaz amezwaru di "Ccraga". Di 1968, yekcem s aɣerbaz umezgun di Lezzayer tamanaɣt. Yella yeqqar aṭas imeskaren n tmura umalu, am Aristophane, Eschyle, Plaute, Euripide, ... ladɣa wid umezgun am: Jarry, Becket, Ionesco, atg. 

Deg 1978, iruḥ ar Fransa akked Kanada anda yexdem yal axeddim ur n sefuɣ s imal igerzen. Di 1985, yekcem ar tmurt-is iwakken ad yeqqim din i lebda di leḥsab-is imiren. Di 1986, isewǧed yiwet n tceqquft isemma-yas: "les aventures de Tchop". Imiren tiyaḍ tebɛent-d.

Deg 1990, Muḥend Saɛid Fellag yezweǧ asmi yesɛa 40 isegwasen, imi abrid n tazuri ur tsefka ara akud iwakken ad yili send.

Di cutumber (tzayur) 1993, yuɣal d anemhal umezgun n Bgayet.

Di 1994, rebrab yexdem axeṣar di tmurt, asmi teṭṭerḍeq yiwet n lbumba anda yetturar yiwet n tceqquft, iǧan Muḥend Saɛid Fellag ad yinig ar tmurt n Tunes. Di 1995, yunag ar tmurt n Franṣa, din yuɣal isem-is mucaɛ nezzeh s tceqqufin ines n teḍṣa d urasan. Ticequfin i d-iḥekkun i ɣeblan n tmurt-is.


Ger idlisen d iḍrisen (livres et textes) i yura, d wi:


Muḥend Saɛid Fellag yurar deg kra isura am :


Ḥmed Ɛeyyad Ḥmed Ɛeyyad

Ḥmed Ɛeyyad, isem-is unaẓur Rwiced, d yiwen unaẓur aɣerfan aqbayli n ccraḥa, umezgun, issura, akk d Ssinima. Ilul di 20 yebrir 1921 di Lezzayer Tamanaɣt. Yemmut ass n 28 yennayer 1999. Imawlan-is laṣel-nsen seg Aẓeffun, di Tamurt n leqbayel. 

Yekcem ar uɣerbaz amezwaru di 'Susṭara', di 'Kasba tunigt', ur iɛeṭṭel ara yeḥbes leqraya-s iwakken ad yawen imawlan-is i llan xuṣṣen nezzeh di teswiɛt nni udabu ifransisen, uqbel trad umadal wis II. Ixdem aṭas lecxal: ayeznuzu iɣmisen, ay ṣefeḍ isebaden, ayeznuzu iguma d tizegza, atg.

Zzehri-s i wwit armi d yiwen n wass anda anaẓur umezgun ameqqran Maḥbub Sṭambuli, yerra tamawt s wayen yezmer Aḥmed Ayad ad t-yexdem di taẓuri umezgun. Ur iɛeṭṭel ara isawlas-d, yessekcem-it s anar agi umezgun. Yewwi-d srid ar tazeqa 'La Majestic', tura yaka isem-is Aṭlas, di tama n 'Bab Lwad' di Lezzayer tamanaɣt. I semlalit d unaẓur wayeḍ yellan mucaɛ, wagi Racid Qsenṭini, i wakken ad yelmed yid-s. Segmi yuɣal isem-is Racid amecṭuh, neɣ s teɛrabt n Lezzayer Rwiced. Qqaren d tanaẓurt n tiliẓri Nuriya, i s-yefkan isem agi n taẓuri-ines. S isem-is yeqqim armi d tamettant-is. 

Timlilit n sin unaẓuren Aḥmed Ayad d Racid Qsenṭini, d tazwara umecwar ɣezifen n Rwiced, i ikecmen di yal aḥric n taẓuri: ccna, amazgun, tiliẓri, ssinima, atg. Yekcem isyin deg waṭas n temtilin (rôles), di 'les sketch', wala d tcequfin umezgun, ama s tutlayt taqbaylit, n lejdud-is, neɣ s tutlayt taɛrabt n Lezzayer, is i d-ittureba. Isegwasen ar zdat, yuɣal ikecem s anar isura, anda id yurar deg issura yettwasnen ines. Ama d issura imecṭaḥ am: Hasan Terru, Hasan Taksi, d Hasan Niya, neɣ wid imuqren n Sinima, am 'Opium et le bâton', i yellan d adlis n umyaru aqbayli Mulud At Mamar. D assaru anda id yurar zdat inazuren imuqranen wiyaḍ am: Jean Louis Trintignant, Sid Ali Kwirat, Maris Josée Nat, Meḥyedin Bacṭarzi, Mesṭafa Kateb, atg. 

Deg anar umezgun Aḥmed Ayad yurar zdat inaẓuren imeqqranen umezgun azzayri, am : Mulud Turi, Ḥasan Lḥasani, Nuriya, Keltum, Farida Sabunǧi, Yasmina, Larbi Zekkal, Muḥamed Unic, Sid Aḥmed Agumi, atg. Daɣen Aḥmed Ayad yella yetteka di tarbaɛt umezgun n Rrayu n teqbaylit, zdat n Ali Abdun, Muḥamed d Saɛid Ḥilmi, Qadri Ṣɣeyer, Ccix Nurdin, Samira, atg. Di tagar isegwasen n 50, netta d Muḥamed d Saɛid Ḥilmi, xedmen di Rradyu n teqbaylit yiwet n tedwilt n necraḥa d teḍṣa, isem-is "Tlata izehwaniyen".

Daɣen Aḥmed Ayad icna aṭas n tuɣac ama s teqbaylit, neɣ s taɛrabt n Lezzayer, ladɣa tid n taḍṣa d necraḥa.

Ccix Nureddin Ccix Nureddin

Ccix Nurdin, isem-is n tidett, Nuredin Mezyan, d agerruj n yedles aqbayli : d amedyaz, d acennay, d asegbar yerna d aɣeyyaḍ (musicien). Ilul deg 1918 di taddert n ugemmun di Laṛebɛa n At Yiraten. D mmi-s n Si Muḥend Taḥar Ugemmun, illan d aselmad di taddart-is, deg uɣerbaz n Sidi Abderaḥman. Yemmut deg 1999, yeǧǧad deffir-es timaḍ (d 100-yat) n yezlan, isefra akk d tuɣac. Afares-is (sa production) yebda-t zdat (uqbel n) trad n umḍal amezwaru.

Alamma d 16 iseggasen, Ccix Nuredin yettruḥu s aɣerbaz n Leqran. Deg 1935 ikcem ar tɣiwant n Lezzayer tamanaɣt i deg yezdeɣ gma-s i ɣer yella. Illa a 'iserbay' deg waṭas n leqhawi d iseččayen. Illa yesɛa yiwen useččay amecṭuḥ 'gargote' di 'Port-Saïd (square Bresson)'. Asegwas umbaɛd (1936), illa a yttɣenni mi isirid leḥwal, dɣa anemhal n 'Pathé Marconi' Mas 'Finkel' izedɣen ur ibɛad ara i syin, i slay-as i ṣut-is. Inna yas ma yebɣa ad isekles deg uxxam uzawan n 'Pathé Marconi', ansuf yis-ek. Imiren, i sufɣed i tikkelt tamezwarut tuɣac ines i yettwasnen 'Anef-iyi ad ruɣ', ak d 'A xali xali'.

Sin issegwasen mbaɛd (1938), isekles aḍebsi amezwaru ines, anda llant azal n 12 n tezlatin. Gar-asent:
'Alu Tsisiti', 'Yelli-s n tmurt', 'Anef-iyi ad ruɣ', 'A xali xali', atg. Ur iɛeṭer ara armi id isbed 
ayen umi neqqar 'orchestre' aɣerfan aqbayli amezwaru, netta d : Namus, Sidaḥ, Aḥmed Meǧul, Ḥaǧ Menwar. D nitni iǧan i waṭas n izuren ad ufraren, am: Kamal Ḥemadi, Yusef Abǧawi, Racid Mezyan, atg.

Deg 1960, yura yiwen n wedlis umi isemma 'Un Algérien raconte' ar Tizrigin 'Seuil'. Deg 1998, Amyaru aqbayli Yusef Nasib yerra yas tajmilt di yiwen n wedlis s wazal-is anda id yeḥka tameddurt-is u yura-d ugar n 200 isefra ines. Adlis-agi ifeɣ-d ar Tizrigin 'El-Ouns', isem-is 'Ccix Nuredin: Aẓruf, Amedyaz, Acenay', neɣ s tefranṣiṣt : 'Cheikh Noureddine, comédien, poète, chanteur'.

Deg 1938, Ccix Nuredin d yiwen seg wid yellan deffir n tlalit n Rradyu n teqbaylit i yellan di 'rue du Dr Saâdane (ex-Berthèzene)'. Tuɣal tin umi neqqar tura Amaṭṭaf wis 2 n Rradyu taɣelnayt n Lezzayer. Illa ixeddem degs aṭas umezgun, rwayat 'sketč', akw d tuɣac d tedwilin. Rradyu aggi, tella d tin ansi i d-tefɣent tinazurin timuqranin, am : Lla Zina, Lla Yamina, Nna Crifa, Ǧamila, atg.

Ccix Nuredin isekles ugar n 500 tezlatin. Illa iḥemmel azawan aɣerfan neɣ ayen umi neqqar 'Caɛbi'. Dɣa d netta i yuran unazur n 'Caɛbi' Ḥaǧ Mrizeq, taɣuct i yettwasnen imiren i lmend tarbaɛt n takurt uḍar: 'Lmuludeyya n Ldzayer'. Illa imsuder (coyoyer) netta d inazuren imuqranen am : Ccix Lɛenqa, Ameqqran Agawa, d Sadeq Abǧawi, atg. Axedmen yak tuɣac i Rradyu n Teqbaylit i waken attidir. Daɣen Ccix Nuredin ixedem aṭas n tcequfin umezgun i Rradyu n Teqbaylit, anda itturar-d acḥal iseggasen tamtilt n yiwet n ṭmeṭṭut “Xalti Aduda”, zdat inazuren wiyaḍ am: Muḥemmed Ḥilmi, Amar U Yaɛqub, Saɛid Zanun, Ɛli Ɛebdun, Saɛid Ḥilmi, Aḥmed Aymen, atg.

Daɣen Ccix Nurdin akw d Lla Lǧida Tamuqrant, i yeccnan abrid amezwaru deg yidles aqbayli jmiɛ, argaz akw tmettut. Snulfand "le duo mixte", di teqbaylit s tezlitt umi seman : Serḥɣa-s i bu laɛyun

Ccix Nuredin ixdem daɣen aṭas n tedwilin i rradyu n teqbaylit. Gar-asent id yeffɣen deg 1956, illan ilmend icennayen deg webrid ulemed neɣ 'Chanteurs amateurs'. Dɣa d nnuba yagi i yuɣalen ar zdat tettwasen s yisem : Icennayen n uzekka.

Ccix Nuredin illa daɣen d asegbar muqren n Sinima. Amseḍru isura n Sinima i yettwasnen: Muḥemmed Lexḍar Ḥamina, iḥemel-it nezzeh. Dɣa ifek yas tamtilt deg usaru: 'Chronique des années de braise' ig bwin yiwen n warraz di 'Cannes' deg 1975. Di 1983, ifek yas daɣen tamtilt deg usaru : Tugna Tannegarut (La dernière image).

Ger isura wiyaḍ anda isɛa tamtilt, d wigi:

Llan daɣen sin isura 'Les Enfants de Novembre' d 'les Chevaux du soleil' i yettwaxedmen di tmurt n Spenyul akwed tnaẓurt n cnna taqbaylit Ḥnifa. Asaru-yagi n 'les Chevaux du soleil' iḥekku-d tudert n 'Lmuqrani', ar tura ur d yurar ara di Lezzayer.

Deg 1972 Ccix Nuredin yunag ar Paris di Fransa, anda yemlal d unazur Sliman Ɛazem, u bdan amecwar n ccna di sin d acḥal iseggasen. Skelsen azal n 96 n tezlatin, gar-asent tid n teḍṣa d necraḥa. Dɣa d anecta iǧan deg 1981 Ccix Nuredin megdul seg umuɣ/amulas n warazen ilmend n wid iqedcen i yedles azzayri. Tagi d yiwet ger tuɣac icnan di sin : Ccix Nuredin d Sliman Ɛazem.


Mḥemmed Isyaxem Mḥemmed Isyaxem

Mḥemmed Isyaxem d anaẓur aqbayli yettmahalen taklut. D anaẓur amekla seg wid mucaɛen ugar deg umaḍal. Ilul ass n 17 yunyu (sedyur) 1928 deg Dewwar ǧnan deg Iɣil Yezzan (ɣilizan), lamaɛna laṣel-is seg At Jennad di Tmurt n leqbayel.

Yeɣra deg uɣerbaz n tẓuri di Lezzayer tamanaɣt ger 1947 d 1951. Yella d anelmad unazur Amekla Ɛumar Rasim. Deg 1953, ikemel almad n tẓuri ines di tɣiwant n 'Paris' di Fransa, alamma d 1958. Syin yuɣaled ɣer Lezzayer i waken ad yesselmed deg uɣerbaz n tẓuri. Acḥal n tikkal i yuɣal d anemhal, neɣ d aselmad deg waṭas iɣerbazen, ama di Lezzayer tamanaɣt, ama di Wehran.
Ixdem d amsuneɣ deg yeɣmisen "Alger-Républicain" akwed "La République". Yemmut ass n umenzu n Duǧenbir 1985 di Lezzayer tamanaɣt.


Isabelle Adjani Isabelle Adjani

Isabelle Yasmine Adjani, d tameskart n usarug tafranṣiṣt, tellul ass n 27 yunyu 1955 di 'Paris' tama tis 17. Baba-s d aqbayli (n Iferḥunen), isem-is Muḥamed Crif Aǧani, yemma-s d talmanit, isem-is Emma Schweinberger, neɣ Gusti. 

Asmi tesɛa 14 iseggasen tuɣal tettwasen, imi tetturan deg isura d tecqufin n taḍṣa. Deg useggas n 1988, terza ar tmurt n baba-s i waken attefk afud i tlalit n tugdut. Daɣen terza ar wunazur Lwennas Meɛṭub, illan imiren di ṣbiṭar n Lezzayer asmi t-ewten iǧadarmiyen.

Asarug 

Tiliẓri 

Arrazen

ASCII ASCII

ANGAL n ASCII, (American Standard Code for Information Interchange), d angal (code) ifehhem anagar tameslayt n uselkim (machine language).
Ameslay n uselkim d azrar n "0" d "1", d talɣa timisint (forme binaire). Mi ara neẓreg (éditer) azamul (d asekkil neɣ d amḍan..), azamul-a ad yettwasuqqel ɣer tmeslayt n uselkim ; yal azamul yellan ɣef unasiw (clavier), ɣur-s azal-is d angal (code).
Gar wengalen yellan : ASCII, tanselfat (sigle) n (American Standard Code for Information Interchange), angal s tizeɣt amarikan n usmeksel n tilɣa.
Anagalt-a d win n yemḍanen d yisekkilen d tecraḍ n usenqeḍ (signes de ponctuations) n tecraḍ nniḍen.
Angal ASCII, deg-s 256 n wengalen. Tebḍa ɣef sin yeḥricen, yal aḥric deg-s 128.

Seg 0 ar 31, d angalen n usenqed (control) n umyawaḍ (communication) d wayen yeɛnan tsaggazt (impimente). Ticraḍ n wengalen-a ur d-teffɣent ara ɣef ugdil (écran), d ilem.
Seg 32 ar 127, d angalen n tecraḍ n usenqeḍ d yemḍanen (0 ar 9) d yisekkilen imeqqranen, imeẓyanen n ugemmay Arumani. Ticraḍ n wengalen-a teffɣent-d ɣef ugdil.

Seg 128 ar 255, d tanaglin n wid i d-isnulfuyen iseɣẓanen (Software).

Anfafad asenselkim Anfafad asenselkim

Anfafad neɣ avirus asenselkam (virus informatique) d ahil. Ahil-a, yezmer ad t-id-yaru umessihel (programmeur). S tiddi n wenfafad-a, tettbeddil tikli tamagnut n uselkim, neɣ a texreb telqut yellan deg-s.

Amek ineṭṭeḍ unfafad?
Anfafad ineṭṭeḍ-d seg berra i uselkim (aḍebsi, azeṭṭa), reffden-t wahilen yettwaselkamen (programmes qui s'executent), ahilen iqebblen asiɣzef (extention) .com, .exe neɣ .bat. Acu kan, ass-a llan ivirusen s siziɣzaf nniḍen udiɣ ẓeddmen q€f ifuyla meṛṛa akken yebɣu yella wanaw-is.

Anda ara naf anfafad?
Di tsenselkimt, ifuyla (fichiers) bḍan ɣef sin yeḥricen:
Anfafad ineṭṭeḍ ifuyla iteddun; akken tiddin-nnsen, tgellu-d s tiddin n unfafad yellan deg-sen. Anfafad yezmer ad yeẓẓu deg ugzem usenker (secteur d'amorçage) n uḍebsi aquran (disque dur) neɣ yiḍebsiyen ilwayanen (disques souples, disquettes); akken ma yecɛel uselkim anfafad ad d-yaki.
Ifuyla n yisefka ur d-ttawin ara infafaden, maca infafaden zemren ad sdermen isalan yella deg-sen.

Amek yebna unfafad?
Ahil n wenfafad yebna ɣef 04 yeḥricen:

Ismawen n kra yinfafaden mechuren:

Vendredi 13:
Anfafad-a iteffeɣ-d yal ass n lǧemɛa(ass n Sem) 13.

Datacrime:
Anfafad-a iteffeɣ-d seld ass n 12 tuber.

Phantom:
Anfafad-a inetted deg tecfawit (mémoire).

Virus 405:
Anfafad-a isedram isalan n 405 itamḍanen (octets) imezwura n uḍebsi aquran.

Asuza:
Anfafad yettili deg ugzem usenker.

Bloody :
Anfafad-a iswaɣay agzem n usenker. Afafad-a iteffeɣ-d deg uwennez (reinitialisation) wis 128. Anfafad-a yettaru-d inez-ayi (message) « Bloody Jun 4 1989 », ass n tnekra deg Tienanmen, Pekin).

Jeddah :
Anfafad-a irennu azal n 1475 atamḍan i yifuyla .com, .exe. Anfafad-a yettaččar tacfawit yeddren n unasiw (mémoire tompon du clavier clavier).

Zerohunt :
Anfafad-a yettili deg tecfawit, d aḥerbebbu, yettbeddil amḍiq.

AMGELNFAFAD (anti-virus):
Amgelnfafad d aseɣẓan (logiciel) i d-yettafen ahilen yuḍnen. D netta itekksen infafaden. Amgelnfafad isizdig ahilen yettwaɣen.

Kra n yimgelnfafaden:
Virscan, Fprot, Unvirus, Scan, Pc 180, Virusafe, Norton, Vaccin, Novirus

Kra yiwellihen:

Ad s-nbeddel isem (amedya com.moc), ad t-neffer deg zzmam nniden (amedya PROTEC)
MD PROTEC
COPY C:COMMAN.COM C:PROTECCOM.MOC
REN COMMAND.COM SAUVCOM.BIN

Ad nernu ɣer ufaylu CONFIG.SYS, taladna(commande) : SHELL=C:PROTECCOMM.MOC /P
Ad nernu ɣer ufaylu AUTOEXEC.BAT, taladna:
SET COMPEC=C:PROTECCOM.MOC

ATTRIB +R *.COM
ATTRIB +R *.EXE

BASIC BASIC

BASIC D asewzel (Beginner's All prupose Symbolic Instruction Code). Yeffeɣ-d deg useggas 1965. D tameslayt i d-yemmugen i wid urɛad ssnen nezzeh timeslayin n usihel, acku awalen n umeslay yettuseqdacen deg BASIC sehlen, ferzen. Yelha nezzeh i yinelmaden n tesnawit (aswir amenzu). S kra n wawalen, anelmad yezmer ad yektil: tajumma (surface), ableɣ (volume), azikit (périmètre).atg, neɣ ad ad d-yefru tigdiwin (équations).

DBase DBase

DBASE Ɣer taggara n yiseggasen 70, amussnaw Wayne Ratliff ( iqeddec di NASA), isnulfa-d timeslayen i useqdec n taffa n isefka (base de données), i wumi isemma VULCAN.
Syin akkin, George Tate d Hal Lashlee, gren-d afus, rnan sqewmen-t, armi d useggas 1981, yuɣal isem-is dbase (data base).

Fortran Fortran

FORTRAN, Awal-a d asewzel (FORmula TRANslation), tisuqqelt n tenfalit, acku awalen-is sehlen i useqdec n tusnakt (mathématique). Amezwaru i d-yuran fell-as d RUTISHAUSER, deg useggas 1952, maca ur d-yeffiɣ ara i leqdic almi d useggas 1955, s ɣur John Backus. Tameslayt-a telha nezzeh i yinekmaden ussananen n tesdawit.

Simons + Harren MönchengladbachC (tutlayt) C (tutlayt)

LANGAGE C, D tameslayt i d-ilulen deg useggas 1972, sɣur umussnaw Denis Rithie. Deg tazwara, timeslayin-a mmugent-d i useqdec n uselkim (ileḥḥun s UNIX); maca, deg useggas 1989, yuɣ abrid n useqdec s wahil, yuɣal am wid neẓra yakan.

Pascal Pascal

PASCAL daɣen yemmug-d i tusnakt, yelha nezzeh i yinelmaden ussananen n tesdawit.

Hat ɣur-wen umedya n usihel s tutlayt Pascal : 
Muḥend Aɛrab Bessaɛud Muḥend Aɛrab Bessaɛud

Muḥend Aɛrab Bessaɛud ilul deg useggas n 1924 deg Tgemmunt Lejdid, deg tɣiwant n At Dewala. Yella deg tegrawla-nni mgal tahrest tafṛansiwt d amaɣnas n Umussu Aɣelnaw Azzayri. Werǧin yefka afus deg wayen yumen d abrid n tidett, d abrid yessuffuɣen ar tlelli n wegdud. Deg Iggen n Uslelli Aɣelnaw (ALN) yerra-t Krim Belqasem d yiwen seg imeqqṛanen.

Deg useggas n 1966 yesbedd Agraw Amaziɣ, netta, Ṭawes Ɛemruc, Muḥemmed Arkun akk d Imaɣnasen nniḍen.

Deg useggas 1978, imsulta ifṛansiwen ḥebsen-t netta akk d wid yettilin imir-nni deg uxxam n Ugraw Amaziɣ, am Saibi akk d sin nniḍen. Ifṛansiwen d aḥṛas i ten-id-ḥeṛsen imir-nni wid yeṭṭfen adabu deg Lezzayer akk d Lmeṛṛuk, Bumdian akk d Ḥasen wis sin.

Snejlan-t seg tmurt n Fransa, yezger ar tmurt n Legniz anda yedder almi d tuɣalin-is ar tmurt deg useggas 1997.

Tazmert d tameɛlalt, aṭan yettnerni, terna-yas teqṛeḥ yenneqṛaḥ zdat n tmenɣiwt n ilemẓiyen deg tefsut taberkant, tewwi-t tmettant ass 01/01/2002. Ittwamdel amenzu n Yennayer n useggas 2952 deg Uqawej.

Agraw Amaziɣ seg wass mi i d-yennulfa yuɣal d taqeṛṛabt n umennuɣ ɣef idles akk tutlayt imaziɣen deg teɣremt n Paris. Deg iseggasen n 70, win i d-yefflen, deg imaɣnasen, seg tmurt nneɣ ar Fṛansa, lembat-is d Agraw Amaziɣ. Agraw-a yekka s waṭas deg takin i yukin iqbayliyen s twaɣit yeḍran yid-sen, tin i sen-yefka udabu azzayri. Agraw amaziɣ yefka i iman-is iswi amenzu a d-issaki agdud yeṭṭsen.

Ccna d yiwen seg wallalen yesseqdec Ugraw Amaziɣ akken ad yessiweḍ izen. Yessawal i icennayen iqbayliyen akken ad cnun ɣef timmuzɣa. Tugett seg-sen rran-d tiɣri. Ass-agi tanemmirt i nutni imi amennuɣ yewweḍ ar wezgen ameqqran deg iswi i yefka i iman-is.

Deg Paris, lamikkal n FLN deg Fṛansa tezga tettnadi amek ad teṛṛez ifadden i wegraw amaziɣ imir-nni. Tella tessexdam nniya n ixeddamen iqbayliyen deg Fṛansa akken ur d-ttarran ara i tiɣriwin n Wegraw neɣ a s-nerwin timliliyin iskarayen. Ma ɣas akken lamikkal tesɛa idrimen aṭas maca ur tessaweḍ ara ad teṛṛez amennuɣ.

Adabu s timmad-is ur yessaweḍ ara ar iswi-s ad iṛṛez amennuɣ n iqbayliyen ɣef timmuzɣa ma ɣas ar ass-a ur yegzim ara asirem. Asirem n udabu yeqqim-d ass-a deg wayen yerki uɣerbaz azzayri akk d ixxamen n ddin. Yessefk kan ur as-neqqaṛ ara: "dayen adabu yefsi tiyersi, dayen newweḍ s iswi, nezmer a nuɣal ar yiḍes".

Yura:


Eutropius Eutropius

Eutropius yella d anmezray Arumani yedderen deg azgen aneggaru n lqern wis rebɛa. 

Eutropius yella d amaray ("magister memoriae") deg Constantinupolis akk-d afriq n umenkad Iulianus, "Flavius Claudius Iulianus", (361 - 363) deg taslekt-is n tmurt n Ifarsiyen (363), yella yeder deg lweqt n tgeldit n Valens, "Flavius Iulius Valens", (364-378) iwumi yefka-d taktab-is "Breviarium historiae Romanae". Yewin unmezray n nidden, Georgios Codinos, deg "De Originibus Constantinopolitanis" yena-d belli Eutropius yella d amaray n Constantinus I, "Gaius Flavius Valerius Aurelius Constantinus", lameɛna ur iban ara lhal lammer ihder ɣef Eutropius agi. 

"Breviarium historiae Romanae" s ssifa n ɛecra n isuned, d lbir n ineɣmisen i d-yella ɣef tudert deg Amenkad Abyzanti akk-d umezruy n lweqt nni ; ɣef agi Eutropius yeqqim-ed d amedya i gjebbden atas lbal n imnadiyen n umezruy di ddunit merra imi yura-d s ddehn akk-d tamesɣara i meqren. 

Ɣas akken Talatinit-is temxalef, deg kkra n imedyan, ɣef ayen yefsan deg tutlayt, lameɛna ahric ameqran n iɣerbazen uddren, ɣef lmuda i meqren, iḍrisen-is imi selmaden Talatinit i inelmaden-nsen. 

Taɣzi n Lbreviarium temɣer armi n lweqt n Iustinianus s iffassen n Paulus Diaconus (illul azal n 720 – yemut azal n 799) akk-d Landolfus Sagax (azal n usegas 1000) armi n lweqt n umenkad Leon V (813-820) asmi teţwaru tigezmi yeţţusemmen "Historia Miscella". 

Ger tisuqal merra deg tutlayt Tayunanit s iffasen n Capito Lycius akk-d Paeanius, taẓrigt n unegarru i g kemlen ɣef wiyad. Lameɛna taẓrigt n Eutropius i sɛan ccan deg ddunit merra tella n H. Droysen (1879) imi tesɛa taẓrigt Tayunanit akk-d n Paulus Diaconus d Landolfus. 

Llant daɣen atas n tisuqal s Tanglizit. 

Aḍris agi Ikker-ed seg yewin n weḍris n l"'" asuned wis hdec ; tira i yellan deg ugzum n lbaylek. 

Ikikuyuten Ikikuyuten

Ikikuyuten d yiwen si rebɛin-nni n yegduden ay yettidiren di Kenya, zedɣen di tmiwa ɛlayen n tlemmast akk d wenẓul (sud) n Kenya, yernu ttmeslayen tutlayt takikuyut ay itebɛen ɣer twacult n tutlayin tibantutin (bantoues). Llan wazal n 4.400.000 n Yikikuyuten di Kenya, dɣa wwḍen ɣer 20% seg yimezdaɣen n tmurt merr'a, yernu nitni ssawalen i yiman-nsen "Gekoyo" neɣ "Agekoyo".

Ikukuyuten ttidiren s tfellaḥt, dɣa teẓẓun inili (mil), llubyan, tajilbant akk d baṭaṭa taẓidant, yernu ass-a, mi akka ay kecmen ɣer tfellaḥt tatrart (moderne), sfulluḥen diɣ taɣlust (lqahwa), akbal, igumma (fruits) akk d yeckan (lxeḍra), yernu ciṭṭaḥ kan deg-sen ay yettidiren s tkessawt.

Di tmetti-nsen tamensayt (traditionnelle), d argaz ay yesɛan azal imi ay d netta ay iḥekkmen tawacult. Argaz ɣur-sen yella iseɛɛu afrag i deg yettili wexxam-is, yernu yettaɣ aṭas n tilawin, yal yiwet deg-sent ad as-yeg taxxamt i yiman-is deg wefrag-is. Timetti takikuyut tebḍa d iderman (clans) i deg yettili wergaz d watmaten-is, tilawin-nsen akk d warraw-nsen, ma d tiɣawsiwin-nsen n tsertit d tajmaɛit ay d-ilehhun yid-sen. Tajmaɛit-nsen nitni ttilin deg-s yergazen yellan akk seg yiwet n tnudda, dɣa tikwal, d irgazen ilemmasen di leɛmer' ay d-yettṣaḥ ad sselḥun tiɣawsiwin n taddart, tikwal, d irgazen imeqqranen neɣ d imɣaren. 

Lejdud n Yikikuyuten llan zik zedɣen di tmiwa n Ugafa agmuḍan (nord-est) n Kenya, dɣa ger n lqern wis 17 d lqern wis 19, bdan a d-ttasen cwiṭ, cwiṭ ɣer tmiwa-yagi n tlemmast n Kenya i deg zedɣen ass-a. Mbeɛd ma ddren acḥal di lehna xeddmen tafellaḥt deg wakal-nsen, Ikikuyuten llan-d si ger n yegduden ikenyanen imezwura ay yugin ad asen-tettwakkes tmurt-nsen, asmi ay ten-id-yekcem umennekcam abriṭani. D anect-nni ay ten-yessawḍen ad kkren s imenɣi tikkelt tamenzut, deg yiseggasen n 1920 akk d yiseggasen n 1930. Ma di 1952, d Ikikuyuten ay d-yesbedden amussu (mouvement) n Mau Mau i lmend n ussuffeɣ n Yebriṭaniyen si Kenya, yernu imenɣi ay d-yeḍran seg yimir-n yefka axesṣar meqqren i udabu abriṭani di Kenya. Akken ad rẓen Yebriṭaniyen tanekra-yagi, bdan a ssuffuɣen Ikikuyuten si tudrin-nsen akken ad ten-zzedɣen di tudrin ay sen-bnan ninti akken ad zemren ad ten-qarɛen. D acu kan, imenɣi ikemmel alammi ! d 1963, asmi ay tewwi Kenya azarug-is, dɣa d yiwen n Ukikuyu, Jomo Kenyatta, ay yuɣalen d aneɣlaf amezwaru amenzu n Kenya, yernu seg yimir-n ay tennerna mliḥ tezmert n Yikikuyuten di tmurt-nsen. Ass-a, d Ikikuyuten ay yesɛan ikataren (cadres) imeqqranen yesselḥayen tamurt, yernu seg-sen diɣ ay d-frurin waggagen imeqqranen akk d yimer'kantiyen n tmurt. Aṭas deg-sen ttidiren di temdinin yernu qeddcen neɣ ṭṭfen imukan yelhan deg unabaḍ (gouvernement) akk d tdamsa. D acu kan, xas Ikukuyuten sɛan amkan igerrzen di tmurt-nsen, xas sɛan ttawil meqqren, tutlayt-nsen rran-tt di rrif, maca ass-a, mi akka ara d-ttenkaren waggagen (intellectuels) yettarun s tutlayt-nsen tayemmat, takikuyut attan a d-tettarfad iman-is cwiṭ, cwiṭ akken yiwwas ad taf amkan-is di Kenya. 

Imaziɣen Imaziɣen

Imaziɣen d imezdaɣ ineṣliyen deg tefriqt ugafa, d nutni i yellan d amur ameqqṛan deg yimezdaɣ n Tmazɣa, tutlayt-sen d Tamaziɣt, xas ma yella aṭas deg-sen ass-a la ttmeslayen Taɛrabt Tamazɣant. 

Imaziɣen ḥerren-d akal d ameqqran, yewwet seg wemda n Isiwan, deg Utaram (lɣerb) n Maṣer alamma d Targa Zewwaɣen d Muriṭanya, ɣef yiri n ugaraw Aṭlasi. Yuɣ lḥal, d Imaziɣen i d agdud n Tefriqt awḥid id-iḥerren anect-a n wakal, imi amur ameqqran deg yegduden ifriqiyen-nniḍen, tikwal sɛan kan akal d amecṭuḥ, tikwal bitt, cerken-t akked yegduden-nniḍen. Imaziɣen ttuneḥsaben d agdud n yiri (race) amellal, xas ma yella nettaf gar-asen aṭas n yimibriken d yiberkanen.

Aṭas n Yimaziɣen id-mazal la ttmeslayen tamaziɣt, rnu deg yiseggasen-a ineggura, aṭas n trebbaɛ timaziɣin id-yennulfan i wakken ad wtent ad ḥerzent tutlayt-nsent. Xas ma yella tantalyin (dialectes) i ttmeslayen Yimaziɣen mgaradent si tama ɣer tayeḍ, maca kkant-d akk seg yiwen n uẓar, seg yiwet n tutlayt, yernu yeshel ɣef waṭas n trebbaɛ timaziɣin ad msefhament gar-asent s tutlayt-nsent, xas ma yella mgaradent tentalyin-nsent. 

Imaziɣen mazal ṭṭfen deg waṭas n wansayen (lɛaddat), ladɣa wid yettidiren di Merruk akk d Uneẓruf (ṣṣeḥra), dacu kan, ass-a, aṭas n wansayen imaziɣen i yellan ɣef yiri n nnger, la ten-ttaǧǧan medden yernu ur d asen-ttgen ara leqrar. Nnig waya, ula d tutlayt tamaziɣt la tettuɣal ɣer deffir deg waṭas n tamiwin n Tmazɣa, medden la d-ttaǧǧan, ilmeẓyen ur ttlemden ara, dɣa yessefk ad yettwaxdem kra n leqdic s lḥir i lmend n ussukkes n tutlayt di tmiwa-a.

Ass-a llan azal n 45 imelyan n imaziɣen deg ddunit merra.

Daɣen


Tikerdeddit Tikerdeddit

Tikerdeddit d azzug n tazɣa deg kra n iyerziyen .. Deg waṭas n wakuden yettaɣ iyerziyen d iwsiyen yellan zdat n yinzaren. Igellu-d s tuffɣa n uxenziz d tebrurin timellalin u usrag n tuffet n tezɣa yellan deg yixef (aqerru). Tikerdeddit d askan yeqqnen ar kra n waṭṭanen am yidis d tizelmezt d tusut 
Tasertit Tasertit

Tasertit iswi-s d tuddsa d useggem n imadanen, d wayen yeɛnan iweẓla n taɣiwant. Dɣa isya dɣa id yeka wawal 'Politic', imi azar-is d awal agriki polis ibɣan ad yini taɣiwant, neɣ tiɣremt. 

Anamek n tasertit deg akud atrar d aseggem udabu s daxel n addad. S umatu, tasertit d tiskiwet d w'amek leḥun lecɣal n wegraw n yimdanen di tmetti, neɣ n wegdud.

Yal amdan ur nettmuqul ara kan iman-is, neqqar ixedem tasertit. Yal argaz, neɣ tameṭṭut i yettekan deg umusu n tasertit di tmurt n wezref, ilaq ad izrekket (ad iqadar) imenzay n tanaya n weɣref d tugdut. 

Anamek wayeḍ n wawal n tasertit daɣen i ttak ar umenɣi ɣef udabu ger irgazen d tulawin i gellan deg udabu amiran (n tura), d wid i gellan deg ikabaren imnagwa. 
Timanit i Tmurt n Iqbayliyen Timanit i Tmurt n Iqbayliyen

Amussu n Timanit i Tmurt n Iqbayliyen, neɣ s tefransist Le Mouvement pour l'Autonomie de la Kabylie (MAK), d amussu asertan n Ledzayer, i d-ilulen di 14 Yunyu 2001 mi temcebwal tmurt n leqbayel, asmi i nɣan iǧadarmiyen n udabu n Dzayer ilemẓi Masinissa Germaḥ.

Imir-a isem-nnes "Amussu i uggucelman n Tmurt n Iqvayliyen" ("Mouvement pour l'autodétermination de la Kabylie").

Wa d-aɛraḍ i tsuqelt n usenfar seg tefransist

Tazwart

Ixf I (amenzu) : tabadut

IXF wis sin(2) : Azalen

Ixf wis III : Timanit n temnaṭ n Iqbayliyen

Ixf wis IV : Anamek d Wamek


Ferḥat Mhenni Ferḥat Mhenni

Ferḥat Mhenni (yettwassnen s Ferhat Imazighen Imula) d aselway n Umussu i timunent n Tmurt n Iqbayliyen (MAK), ilul-d deg 5 Meɣres 1951 deg Illulen umalu, n taddart Mzeggen deg tama n Buzeggen

Assmi i ifukk taɣuṛi-ynes deg tseddawit n Ldzayer (tamaneɣt) yebda tikli-ynes di ccna deg 1973 imi yewwi arraz amezwaru n tfaska tatrart n ccna n Ldzayer.
Kra n wukud sin akkin isbeggen-d iman-is d akken yella mgal unabad n yiɣil n Dzayer imi yebda-d abrid n tigwin, ɣef igiten agi yekcem-d ɣer temufrikt 13 iberdan.

Sakin (sin akkin) Tafsut Taberkant, imi Tamselta n Dzayer tenɣa yiwen weqcic amelsi yettusemman Masinisa Germah, Ferhat Mhenni isbed "Amussu i Timanit n Tmurt", tuddsa ixeddmen akken a tessiwed ar timanit n tmurt n yekvayliyen. Llan wid i nnan d akken ɣef demma n wannecta i yettwanɣa mmi-s Amezian Mehenni deg 2004 di Tamanaɣt n Fṛansa, Paris.

Amussu i Timanit n Tamurt (MAK), Agraw i Yedles d Tugdut (RCD), akk-d Tirni Iɣallen Inemlayen (FFS) d ikabaren isertiyen i lin (sann) azal deg Tamurt n Leqbayel.

Deg 4 Yunyu 2010, Aselway Ferḥat At Said yesbed-en Anavaḍ Aqvayli Uɛḍil. Deg Unavaḍ, llan 9 ineɣlafen: Arezqi At Hemmuc, Lyazid Abid, Idir Djouder , Lhacene Ziani , Djamila Amgoud,Mouloud Merhab akk d Makhlouf Idri



Taɣamsa Taɣamsa

Taɣamsa dayen i semlalayen ayen iḍerun di yal tama umaḍal, u a tnidyawi d isalen i medden, ama deg iɣmisen, neɣ deg radyu, neɣ deg tiliẓri, neɣ s webrid n uzeṭṭa n Internet.

Tisqamuyin n tɣamsa tettawid isalen di yal ma teḍru yiwet n tɣawsa deg umaḍal. Ger tisqamuyin n tɣamsa i yettwasnen, ad nader AFP (Fransa) ; Reuters (Britanya tameqrant) ; Associated Press (Timnaḍin n Marikan Iduklen).
Tamezdayt n Yissu amdudet Tamezdayt n Yissu amdudet

Tamezdayt n Yissu amdudet d tamezdayt tasimant ur teṭṭafar ula d yiwen seg wagaren irummiyen n iden. Tennulfa-d g Pekin (tamenrut n Ccinwa) aseggas n 1917. Asegrew agraɣlan n tmezdayt-a yezzuni (amellayu "Yong Ji Len" ɣef uqerru-yis) d akken llan wazal n 1,5 n imelyan n yimdanen yeṭṭafaren tamezdayt-a seg yakk imenẓawen. Dɣa tamezdayt-a tettumeggez d afurk seg umussu n tsemmumrawt ("Pentecostalism") yeṭṭafaren turda tapṛutestant 
Tiṣerriḥt tagraɣlant izerfan n wemdan Tiṣerriḥt tagraɣlant izerfan n wemdan

Tiṣerriḥt tagraɣlant izerfan n wemdan

Yesbudan d yesse ran deg wegraw amatu seg use ti-s 217 A. (III) di 10 dujember 1948

Imi asmussen n lḥwerma i ttalasen akkw yâggalen n twachult talsawt d yizerfan n sen yemsawan, d nitni i d llsas n tlelli, taghdemt akkw d- tifrat deg wmadal (di ddunit).

Imi kra n widn nesmussun ara izerfan n wemdan d widn iḥeqqren s lkhwedm n lewḥuch yesserfayen tamsakwit n talsa akkw d- tlilin umadal and'ara hedren u and'ara yamnen yemdanen s tlelli idg ur yelli la aseṛheb la lmizirya, d nettat i d asirem âlayan n wemdan.

Imi tebbwi - dd nnig kra yellan ad ttuḥudden izerfan n wemdan s nnidam azerfan i wakkn ur yettuḥerrs ara wemdan di taggara alamma yughal d amnafeg ḍadd temḥeqranit akkw d unaghur.

Imi yessefk ad tennerni tegmi d wassaghen n tmidwa d lemḥibba gar yeghlanen.

Imi di lqanun izerfan n wemdan imudan n ledjnas yedduklen berrḥen i tikkelt tajḍidt laman n sen deg zerfan ilsasiyen n wemdan di ccherf akkw d wazal n bnadem di tugdut izerfan n tulawin d yergazen u berrḥen belli qeṣden ad snernin aqeddem amgarwan u ad sbed'den tigwnatin timenyafin n tudert di tlelli yettimghuren.

Imi, timura yetteskin di ledjnas yedduklen lezment iman n sent ad myallent (ad mmâwanent) i wakken ad demnent nitenti d-tuddsa n ledjnas yedduklen, di mkull timura leqder aheqqani izerfan n wemdan akkw tlella tilsasiyin.

Imi afham amechruk n tlella d yizerfan agi degs lqima tameqwrant i wakken ad uqment leqder tmura leqder i lâhd n sent.

Tajmâit tamatawt

Tberreḥ belli tiṣerriḥt agi tagraghlant izerfan n wemdan d anawad amechruk igher ssaramen imudan d yeghlanen akken ma llan i wakken akkw yemdanen d yâggaln n temgarwa i glan (i ges an) dima tiṣerriḥt agi di lbal n sen, ad skhedmen akkw lmedjhud n sen, s leqraya d ttṛebga i wakkn ad senernin aqader n tlella d yizerfan agi u ad demnen s ttawilat idd iteddun s lâqel, (wa deffir wa) deg wennar aghelnaw d ugraghlan asmussen d usnefḍes igraghlanen iḥeqqaniyen gar imezdaghen n ddulat tâggalin s timmad n sent nagh gar yimezdaghen n tmizar i gellan ddaw lhwekm n sent aghedman.
= Tamadda 1: =
Imdanen, akken ma llan ttlalen d ilelliyen msawan di lḥweṛma d yizerfan- ghur sen tamsakwit d lâquel u yessefk ad-tili tegmatt gar asen.
= Tamadda 2: =

= Tamadda 3: =
Kull amdan ghur es lḥeqq n tudert, tilelli d laman ghef timmad is.
= Tamadda 4: =
Ur ilaq ara ad yughal wemdan d akli nagh d aqeddach n wemdan iden. Tasakla d uzenzi n waklan ttuḥeṛṛmen maḍi.
= Tamadda 5: =

Ur ilaqara ad yettuselleṭ ghef umdan uâqeb nagh ssikis d- teghriwin yesnughbuyen, itekksen fell as sser.
= Tamadda 6: =

Ang'is yehwa yili wemdan, ghur s lḥeqq ad yettwag leqder i timmadit is taghedmawt.
= Tamadda 7: =
Akkw indamen msawan zdat lqanun u ghur sen lḥeqq bla afraz i wakkn atn iḥudd lqanun - ghur sen irkwelli lḥeqq i uḥuddu, akken ma llan ḍedd tarayit ur nwufq ara tiṣerriḥt agi.
= Tamadda 8: =
Kull amdan ghur-s lḥeqq ad ichetki i tnehkamin tighelnawin yettuk'ellfen i wakkn ad fkent lḥeqq ḍedd tneḥyafin ur nettqadar ara izerfan ilsasiyen is yettak udustur d lqanun.
= Tamadda 9: =
Ula d yiwen ur yezmir ad yettwaṭṭef, nagh ad yettwaḥbes nagh ad yet twanfu s ldjur.
= Tamadda 10: =
Kull amdan ghur-s lḥeqq ad-tâddi tluft is zdat tnehkamt, âinani, bla tneḥyaft i wakkn ad - tseyyi ma seḥḥant telzimin is d yizerfan is nagh ma d-tidett wayn - idd gren fell as deg wennar n lâqubat.
= Tamadda 11: =

= Tamadda 12: =
Ur yezmir ḥedd ad yessekchem iman is s ldjur di tudert n wemdan, di twachult is; deg wekkham is, timuzniwin is nagh ad yessims lḥwerma-s d nnif is; kull amdan ghur-s lḥeqq at iḥudd lqanun si tiytiwin yechban tigi.
= Tamadda 13: =

= Tamadda 14: =

= Tamadda 15: =

= Tamadda 16: =

= Tamadda 17: =

= Tamadda 18: =
Kull amdan ghur-s lḥeqq i tlelli n tedmi, tamsakwit d ddiyana, lḥeqq agi tetteski deg-s tlelli ubeddel n ddiyana akkw d wayn is yettamen, wehd es nagh gar medden âinani nagh di sser, s uselmed s tegdimin, s wâbâd d umares n lemdaheb.
= Tamadda 19: =
Kull amdan ghur-s lḥeqq n tlelli di ṛṛay d lmenṭeq anda yetteski lḥeqq ubeggen n ṛṛay bla ma yettuchebbwel u daghen tebbwi yas-dd ad inadi, ad yeṭṭef, u ad yefser di yall tamurt isallen d- tedmiwin s yall ttawil n wenṭaq.
= Tamadda 20: =

= Tamadda 21: =

= Tamadda 22: =
Kull amdan yetteskin di temgarwa ghur-s lḥeqq di laman amgarwan gqes den ad ikafi izerfan is isagrawen imgarwanen d yidelsanen imsefken i lḥweṛma d usegmi alelli n timmadit is s tejmilt n lmedjhud aghelnaw d umyalli agraghlan s wayn ara yembwafaqen netta d nniḍam d lerzaq n kull tamurt.
= Tamadda 23: =

= Tamadda 24: =
Kull amdan ghur-s lḥeqq i rraha d- tukksa n lkhiq (d ugunfu) u ladgha di lḥedd iqebbel lâqel n lweqt ikheddim akkw di ttriḥ yettwakhelsen, si lewqt aar wayeḍ.
= Tamadda 25: =

= Tamadda 26: =

= Tamadda 27: =

= Tamadda 28: =
Kull amdan ghur-s lḥeqq deg wennar amgarwan nagh deg wennar agraghlan i wakken ad yili nniḍam yechban izerfan akkw tlella idd yeddan di tṣerriḥt agi lfaida d unawaḍ n sen.
= Tamadda 29: =

= Tamadda 30: =
Ur telli tmadda di tṣ̣̣errḥit agi i gzemren ad-tettwafhem d-tikchi n lḥeqq i ddulla, nagh i wegdud nagh i wemdan i wakkn ad khedmen kra nagh ad marsen igi i gqeṣden aḥuddu izerfan akkw d-tlella idd yeddan deg-s.

Izem Izem

Izem (Assaɣ ussnan: "Panthera leo") d aɣersiw amseksum n twacult n tserɣuda yeṭṭafaren Tawsit n iɣilasen, 
Izmawen ttidiren ass-a deg Tefriqt n unẓul n taneẓruft akken i mazal degsen taɣreft meẓẓiyen deg [Asya]] tettwaggez s umihi n ungar, ziktallit n uzarmezruy llan ttidiren ula deg Turuft, aɣeṛsiw-agi yenger deg tmiḍi tis snat send n tlallit imi aṭas i yettazzalen deffir-s akken ad t-gemren i wakken ad kksen alemsir-is neɣ ad tesxedmen i tujjya neɣ i wsedhu kan

Izem yettusismel d akken-it d talmest yettwaggzen umihi n ungar s tseddaṛt taddayt anda afimidi n tdersi-ynes tuli deg snat n temrawin yezrin seg 30% ar 50% yerna asirem n tudert n tɣrfin yeffɣen i yfergan iɣelnawen isliw (yeḍɛef) 
Zik nni, Izem deg Tefriqt yella yettidir deg yal tama, deg yal tamurt ula di tneẓruft yakk d idurar am idurar n waṭlas. Maca ass-a grant-d kra kan n tɣerfin yessufin (yettwaɛezlen) aladɣa deg tmura n usamar n Tefrikt

ɣas ma yella izmawen ttbanen-d yakk ttemcabin deg weglam (ṣṣifa) maca llant waṭas n tdulemsin yemgaraden s imik gar yiwet d tayeṭ deg weglam d teɣdi d yini akk d tiddi. Gar tdulmas n yizmawen yellan yettidir deg Tefriqt yella yizemamaziɣ iy negren deg uzaɣar. D netta i d izem ameqqran akk yettwassnen
Izem n Katanga]] ("Panthera leo melanochaita") d izem-nni ay yettidiren deg tsabant (savane) n Kenya d Tanzanya, deg Tefriqt tacerqit. Izem-agi meqqer ciṭṭ, yettidir deg uzaɣar anda ay yettṣeggid izgaren d yiɣersiwen niḍen. 
Deg Asya mazal izem la yettidir deg tmurt n Lhend, deg yiwet n tama qqaren-as Gir. Tadulmest-agi qqaren-as izem n Asya ("Panthera leo persica") izem-a tettwaggez s waṭas s umihi n ungar acku gran-d xges anagar n 200 n yizmawen. 
Deg Tuṛuft, izem yenger azal n 20 tasutin ay-a, maca deg tasut-agi meṛṛa, medden akk la ttmeslayen fell-as, u mazal aɣersiw-agi yella deg tsugint-nsen.

Timesɣezt tamzikt yakk i wɣersiw yecban izem ufant-id imusnawen deg yiwet n temnadt deg tmurt n Tanzanya addar-is yettuɣal ar 3,5 n imelyan n iseggasen, Kra n imusnawen nnan-d d akken timesɣezt-a tettuɣal i yizem amiran n tidet u mači n umiru-ynes maca timesɣezt nni ur tettwaggeẓ (ur tettwaḥraz ara) akken iwata, Dɣa deg waddad-a imusnawen zemren ad ini-n d akken timesɣezt-a tettuɣal i yiwen n userɣud dgi id yekka yizem (d aẓaṛ amezday). Ma d timetɣezt tamzikt tanaftart yettuɣalen ar yizem n tidet deg Tefrikt yettuɣal waddar-is ar yiwen n umelyun n iseggasen 
Tiserɣuda id yettilin neɣ yudsen yakk ar yizem d tilmas nni yeṭṭafaren tawsit n uɣilas am weksil d uyagwar d uɣilas, Dɣa tizrawin tiǧiniyin d timssilɣanin beyynen-t-d d akken Aksel illa d aserɣud amezwaru id yennebra-n seg uẓar-a amezday send n 1,9 n imelyan n iseggasen s akin yennebda-d uizem d uɣilas send n 1,25 n imelyan n iseggasen

Llan imusnawen ssismilen azal n 12 n tdefrin timiranin n yizem, Tameqrant yakk deg-sent d izem amaziɣ i yellan yettidir deg Tefrikt n ugafa, Imgaraden s wacu i semgirriden yisent tidefrin-a d idgan n tudert, Talɣa n ucebcub (azag), ableɣ d tneẓẓi n unfufed. Maca tefrer n usemgirred n tdefrin s tarrayt-a id yessekren amdan ameqran deg-sent yirna tesseker-d ula d Imgaraden gar ismawen n yiwet n tedfert d ayen yessekren aɣnan deg tluft-a, imusnawen ass-a ukzen-d (steɛṛfen-d) s 8 n tdefrin kan, maca yiwen deg-sen (Panthera leo melanochaita) yezmer ad yili yettusismel d agul (leɣlaḍ) d akken-it d tadfert tilellit, yirna ula d 7 nni n iden zemren-t ad ilin-t ttusisemlen-t s tuccda 

Tidefrin timiranin



Deg tmurt n Iqbayliyen, izem mazal yettwassen yisem-is yernu yettwabdar-d ama deg yinzan deg tmucuha, iga d aɣersiw ilan (yesɛan) azal meqqren ɣer Iqbayliyen imi izem d azamul n tezmert akk d tebɣest (lkuṛaj).

Acbayli Acbayli

Acbayli neɣ acbali neɣ acbaylu, d yiwen ujeqdur yettwaxedmen s wemsel meqran s waṭas. yecba "tasebbalt" maca yugar-it ama deg tiddi neɣ deg webleɣ, Acbaylu sseqdacen-t i wakken ad ffren deg-s tayla. Tteffren deg-s tasmekta d tameqrant n tayliwin. Wid ilan (yesɛan) aṭas n uzemmur zemren ad llun (ad sɛun) aṭas n yecbuyla. 

Acbayli d azuran yerna ur yerqim ara. Imaziɣen, s umata, reqqmen ijeduren-nsen, yernu Tamurt n Leqbayel d yiwet seg tamiwin Tmaziɣin anda ay ssunuɣen ijeqduren-nsen d isunuɣen. D acu kan, ijeqduren n ussewwi, am yemserbeḥ ay deg ssewwayen aɣrum, neɣ taccuyt d useksut, ur ten-reqqmen ara. D acu kan, deg wagguren-agi iɛeddan, rziɣ ɣef Tipaza yernu walaɣ dinna kra seg yijeqduren n ufexxar n Yicenwiyen, u walaɣ dakk-n ɣer-sen reqqmen ula d taccuyin ! D acu kan, acbayli ur yelli seg yijeqduren ay reqqmen, xas ma yella ur t-sseqdacen ara i ussewwi, maca yewwi-yi-d Ṛebbi dakk-n ur t-reqqmen ara acku yettɣimi deg yimukan yeffren, deg texxamt n lexzin neɣ deg teɛrict. 

Zik, Leqbayel llan zeddɣen deg leḥwaṛi. Yiwet n lḥaṛa zemren ad ilin deg-s waṭas n yexxamen d waṭas n twaculin. Dɣa tikkwal, tiwaculin-agi sɛant deg texxamt-nni taxxamt n lexzin, anda ay xezznen nneɛɛma-nsen. Taxxamt-nni ala amɣar neɣ tamɣart n lḥaṛa ay yesɛan tasarut-is. D acu kan, deg wexxam n Leqbayel aqdim, medden sɛan amkan niḍen anda ay xezznen, wagi d "taɛrict". Taɛɛrict neɣ takanna bennu-tt medden nnig n uddaynin, deg wexxam-nni ay deg ttidiren. Taɛrict d taɛlayant yernu tikkwal ḥeǧǧben-tt-id s weɣrab u ttgen-as tawwurt. Tasarut-is, daɣen tettɣimi kan ɣer yemɣaren n wexxam, yernu deg-s ay tteffren rreẓq n wayt wexxam. Icbuyla nezmer ad ten-naf ama deg teɛrict neɣ deg texxamt n lexzin. 

Yuɣ lḥal, medden ttgen leqrar ameqran i zzit-nsen, acku zzit d yiwet seg lɣellat yesɛan azal meqqren akk ɣer Leqbayel. ɣef way-a, acbayli ttgen-as tadimt, messlen-as-tt-id am tbaqit (aḍebsi ameqran ay deg tetten), yernu srusuyen-as-tt sufella. Mi ara as-ssersen tadimt-nni i wecbayli, ad as-tt-selɣen, ɣef yiran, s zzbel n tfunast. Zzbel-nni, mi ara yeqqar, ad yeqqim d ḍḍmana ay d-yesskanen dakk-n tasebbalt-nni ur tt-yeldi yiwen. Medden ttcemmiɛen icbuyla s zzbel i wakk-n ur ttilin ara yiɛeggalen n wexxam ara yakren seg zzit-nni, yernu s umata, d tamɣart n wexxam ay yettalasen ad d-teldi icbuyla i wakk-n ad d-ddmen seg-sen zzit. 

Dɣa yessefk ad d-nini dakk-n ula d ikufan ttgen-asen tidima u sellɣen-tent s zzbel u yessefk ad d-nger tamawt dakk-n zik, llan sseqdacen medden zzbel n tfunast mebla ma ɣunfan-t, acku zzbel, akk-n yebɣu yili, zeddig, u mi ara yeqqar, ur yezmir ara ad yessenṭeḍ aḍḍanen. Dɣa ḥekkun-d yiwet n temɛayt ɣef yiwet n teslit ay yukren irden seg ukufi. Yuɣ lḥal, akk-n d-nniɣ, d tamɣart ay d myal n ṛṛay deg wexxam, zik-nni, dɣa tella yiwet n teslit d nneyya, tella tebɣa ad taker irden seg ukufi, yili tamɣart-is teɣleq akufi-nni s tadimt n yiferki u tesleɣ-itt s zzbel. Tislit-nni tekkes-d tadimt-nni, teddem-d irden, sakk-in, mi terra tadimt-nni, tɛawed tesleɣ-itt s zzbel. D acu kan, zzbel-nni iban d ajdid ama deg llun-is, ama deg rriḥa-s. Mi d-tewweḍ temɣart-is tenna-yas : "Anwa ay yeldin akufi ?". Tenna-yas teslit-is : "Ur t-yeldi yiwen". Tenna-yas temɣart-nni : "I zzbel-agi, ata-n mazal-it d azegzaw, anwa ay t-yerran ?". Tislit-nni tenna-yas : "D azger ay d-iɛeddan syenna, yeḍreg-it". Dɣa tenna-yas temɣart-is : "D acu ara yawin araṭiw n wezger s akufi ?". Tamɛayt-agi qqaren-tt-id ɣef win ixeddmen lumuṛ s tuffra u s tḥila, maca mi ara yettwaṭṭef, ur yessin ara ad yeskiddeb.Tacekkukt Tacekkukt

Tacekkukt d yiwen ujeqdur n ufexxar d alemmas, ur meqqer, ur mecṭuḥ, ttarran deg-s medden zzit ay sseqdacen i ussewwi. 
Zik, deg Tmurt n Leqbayel, asmi ara d-z'den medden azemmur-nsen, tteffren zzit-nni deg wecbayli (d yiwen ujeqdur d ameqran, yezmer ad yawi alamma d 100 n rritlat n zzit). D acu kan, acbayli-yagi d axzan kan ay xezznen deg-s medden zzit, wanag zzit ay sseqdacen yal ass ttheggin-tt-id ɣer tcekkukt. 
Tacekkukt-agi n zzit tettemcabi ɣer tsebbalt. 
Takeddalt Takeddalt

Takeddalt d yiwen wawal ur ssinen ara aṭas midden ass-a imi ay qqlen ur t-sseqdacen ara. Awal-a yeqqen ɣer tfellaḥt (takerrazt). 
Mi ara gen medden tafellaḥt (takerrazt) deg wakal yessawnen, yeḥḥecrurfen, yebded, sseɛdalen akal-nni, neqqcen-t u ttarrant d "tikeddalin", meḥsub d tiṣeddarin, ta s nnig tayeḍ. Yal takeddalt sseqɛaden-as akal-is u d ay-a ara yejjen ifellaḥen ad xedmen akal-nni, ad t-kerzen u ad ẓẓun deg-s ay-n ay asen-yehwan mebla uguren. 
Zik, Imaziɣen n tmiwa timedrarin (n yidurar) ttgen akk ay-n umi zemren i wakk-n ad amden (exploiter) akal. Ay anda tella ciṭṭ n tkemmict n wakal, ad tt-sfullḥen, ad tt-xedmen i wakk-n ad tenfeɛ u ad d-tefk lɣella. Ula d imukan iweɛṛen i tkerza, llan medden ttamden-ten akk-n zemren. Amkan anda ur tezmireṛ ara ad tesɛeddiḍ asekraz (lmaɛun), ad ẓẓu deg-s ṭṭjur ara d-yefken igumma (lfakya) neɣ err-it d aɛerqub n uzemmur. Ma d timiwa ay deg akal ur yeṣliḥ ara akk i tkerrazt (tafellaḥt), Imaziɣen llan sseqdacen-t i tkessawt. D acu kan, deg Tmurt n Leqbayel, medden smenyafen ad ksen akraren d yezgaren yernu ur ḥemmlen ara aṭas tiɣeḍḍen. Yuɣ lḥal, tiɣeḍḍen ssexṣarent ṭṭjur, yernu deg Tmurt n Leqbayel kullec ɛziz. Tamurt n Leqbayel ur tesɛi ara aṭas n yizaɣaren. Anda yella uzaɣar, ad t-amden wid izedɣen din, ad ẓẓun deg-s irden d temẓin. Maca deg tuddar n yidurar, medden ttamden akal akk-n zemren u ttgen leqrar i kulci. Tibexsisin, azemmur, lxeḍra, igumma (lfakya) d yibiṣaren d lɣellat ay nezmer ad tent-naf deg tuddar timedrarin n Tmurt n Leqbayel, maca lɣellat-agi meṛṛa ɣlayit, leqdic-nsent meqqer u ɣef way-a Leqbayel ur zmiren ara ad qeblen ad asen-tessexṣer taɣaḍt tineqlin-nsen. 
Icebba-yi Ṛebbi dakk-n awal "takeddalt" yettuseqdac diɣ s unamek n "tarekkabt" neɣ "taṣeddart" n yisunan (ddṛuj), maca ur tḥeqqeɣ ara ɣef wanect-a. 
Gabriel Camps, ma ur ɣliḍeɣ ara, yenna-d dakk-n Imaziɣen n yidurar yessedacen tikeddalin deg tkerrazt-nsen (tafellaḥt) banen dakk-n d iqdimen, d ineṣliyen deg tmiwa anda ay ttidiren, acku, ɣef leḥsab-is, imi Imaziɣen-agi sɛan aṭas ay-a seg wasmi ay zedɣen adrar, qqlen uɣen tanumi yid-s, myezgen-d d tudert n wedrar u d ay-a ay ten-yeǧǧan ad sseqdacen tikeddalin i wakk-n ad sqeɛden akal yeḥḥecrurfen, u ad qqlen zemren ad t-sfullḥen. Camps yenna-d dakk-n kra n yimezdaɣen n Waṭlas aṣeḥrawi deg Ldzayer, ttgen tikeddalin u d ay-a ay d-yesskanen dakk-n imezdaɣen-agi d iqdimen dinna, d ineṣliyen. D acu kan, Camps yenna-d dakk-n llant tmiwa niḍen (am deg Waṭlas atelli), ay deg imesdurar ɣas d Imaziɣen maca takerrazt-nsen ur d-temyezg ara akk d wakal n yidurar, yernu ur ssinen ara tikeddalin. ɣef way-a, Camps yenna-d dakk-n Imaziɣen-agi ɣas ttidiren ass-a deg wedrar, maca deg laṣel ur llin ara d imesdurar wanag usan-d seg uzaɣar. Ahat Imaziɣen-agi ad ilin srewlen-ten-id seg uzaɣar, dɣa zedɣen idurar yili nitni ur uɣen ara tanumi d tudert n wedrar. 
Akk-n yebɣu yili, ulac ccek dakk-n Leqbayel n tama n ǧeṛǧeṛ d imezdaɣen iqdimen n wedrar. 
Yelha ma nessen amezruy n tikli n tewsatin (leɛɛṛac) d trebbaɛ n Yimaziɣen seg wemkan ɣer wayeḍ imi ay-a yezmer ad aɣ-iɛawen i wakk-n ad nefhem amezruy-nneɣ xir, ad nissin amezruy n yal tama deg tmurt-nneɣ (Tamazɣa) u ad nefhem ugar amezruy n tutlayt-nneɣ. 
Mi ara nɣer amezruy aqdim n Tmazɣa, ad nger tamawt dakk-n, s umata, idlisen la d-ttmeslayen kan ɣef yegduden d tewsatin tibeṛṛaniyin ay d-ikecmen ɣer tmurt-nneɣ d wassaɣ n yimezdaɣen ineṣliyen akk d yegduden-a, neɣ tikkwal, ula d imezdaɣen ineṣliyen qqlen deg rrif, ur d-ttwabdaren ara akk, wanag amezruy iḥekku-d kan ɣef wassaɣ ay d-yellan ger Ṛṛuman d Yifiniqiyen neɣ ger Yibizenṭiyen d Yiwendaliyen, ad as-tiniḍ tamurt-nneɣ ulac deg-s imezdaɣen. 
Maca, seg zik ay llant trebbaɛ d tewsatin timaziɣin la teddunt sdaxel n Tmazɣa u yelha ma nemmeslay-d ɣef way-a deg yiznan ara d-iteddun, ma yebɣa Ṛebbi. Yella yiwen wuṭṭun n "La Revue Africaine", ay d-yemmeslayen ɣef way-n uran Ṛṛuman d Yegrigiyen ɣef tikli n "yegduden" d tewsatin timaziɣin deg tallit-nni. Amagrad-a yebder-d aṭas n yismawen n tewsatin timaziɣin yellan ttidirent deg Libya, Tunes d Ldzayer n wass-a yernu ay-a yesɛa azal meqqren. Ad d-nawi awal ɣef way-a tikkelt niḍen ncalleh. 
Bɣiɣ kan ad awen-d-iniɣ dakk-n tikli n trebbaɛ timaziɣin seg tama ɣer tayeḍ d ay-n ay d-yeǧǧan lateṛ deg tmura-nneɣ ar ass-a. Bedreɣ-d tikkelt-nni iɛeddan dakk-n tiwsatin tiznatiyin ad ilint usant-d seg Tunes n wass-a, u bdant la teddunt ɣer lɣerb n Tmazɣa deg taggara n tallit n Ṛṛuman. Tiwsatin tiznatiyin ǧǧant-d lateṛ meqqren mliḥ deg Tmazɣa imi, akk-n yebɣu yili, ssawḍent ad sselḥunt tutlayt-nsent deg qrib akk timiwa n Tmazɣa n Ugafa (nord). Ass-a, tacawit, tacenwit, tamẓabit akk d trifit d tintalyin tiznatiyin. 
Seg tama niḍen, ṭṭradat ay yeḍran deg Tmazɣa seg tallit n Ṛṛuman ar ass-a d wid yettekkan deg tikli n waṭas n Yimaziɣen seg tama ɣer tayeḍ, imi llan waṭas n medden ay yesserwel ṭṭrad. Ad d-neqqel ɣer temsal-agi meṛṛa s wugar n ttfaṣil ma yebɣa Ṛebbi.Azeqziq Azeqziq

Azeqziq deg tesnignewt d tudra (aṣubbu) n waman yettwaneznezn s talɣa n ugeffur neɣ n wedfel, Tasmekta n uzeqziq d tin yemgaraden gar tama ar tayeṭṭ s unect (ɛla ḥsab) n unezwu n yal tama
Muḥend At Yiɣil Muḥend At Yiɣil

Muḥend At Yiɣil d amyaru aqbayli ilulen deg 11 wamber 1960 di Bgayet. 

Di 1981 ifɣed si Batna s usileɣ umezgun. Aseggas seld (1982) i sufɣed tarbaɛt tamezwarut n umezgun s tutlayt taqbaylit, isem-is "Imuzar" di Bgayet. Tacuquft-is tamezwarut id turar isem-is "Ineggura" id iḥekun amecwar n ilemzi seg uɣerbaz ar Luzin. Deg 1983, isuqel-d ar tutlayt taqbaylit tacuqquft n B. Brecht umi isem-a « mère courage ». Deg 1985, isuqel-d « Voix de femmes » n Kateb Yasin. Ma di 1986, isuqel-d « Pour Jean Lmouhoub Amrouche » n Racid Sufi. Di 1987, itteka ar tarbaɛt umezgun "Tadukli" di yiwet n tcequft isem-is: "Agerruj yigujilen".

Di 1989, netta d imeddukal-is sbedend "Tadukli Tadelsant Tamaziɣt" n Bgayet. Ger leqdic-is: tawafɣa n tesɣunt tamezwarut n wawalen inmigaden akw d talalit n tarbaɛt umezgun "Tiɣri".

Deg 1994, yebbwi arraz amezwaru « Mouloud Mammeri » deg uḥric umezgun. Di 1995, yura tacequft "Tamenkart". Di 1996, isuqel-d ar taqbaylit « Huis-clos » n J. P. Sartre. Di 1997, isuqel-d ar taqbaylit « Le Fhoen » n Mulud At Mamar. Si 1998 ar 2000, isufɣ-d 5 ungalen: Tazelmat texser, tayefust ur tarbih ara d anwa yextaren, Allen n tayri, Axeddaɛ, Atlanta, d Tchekhov s teqbaylit.

Smaɛil Meǧber Smaɛil Meǧber

Smaɛil Meǧber, amyaru s tmaziɣt, yiwen seg imezwura seg imɣnasen n tmaziɣt. Smaɛil Meǧber ittidir tagara-ya deg Franṣa anda yettkemmil amahil d unadi ines. 

Akk d imaɣnasen nniḍen (Harun, Ceradi, atg) yessuffeɣ-d s tuffra deg teɣremt n Lezzayer tisɣunin am «Iṭṭij », « Taftilt »… axaṭer adabu iḥewṣen kra yellan d azref n useẓreg, igedlen akk iberdan n usnefli n tutlayt tamaziɣt. Daɣen Smaɛil Meǧber isufɣ-d deg tasɣunt 'ABC Amaziɣ' i yelḥan d acḥal iseggasen (1996-2001) armi teḥbes. Anecta i senjmat-id di yiwen n idlis id yeffɣen ar tizrigin 'Harmattan' di Franṣa deg 2006. Isema-yas : "ABC amazigh, une expérience éditoriale 1996-2001".

Smaɛil Meǧber illa, u mazal-it, ikat aṭas af tutlayt n lejdud-is. Ifka tadiwinit i weɣmis n "Dépêche de Kabylie", deg uṭṭun 3149 ass n umhad 9 wenbeṛ 2006. Yerra-t-id wasmel n tasekla "imyura.net" ar tutlayt taqbaylit. Smaɛil Meǧber ifka-d degs tamuɣli ines af umenuɣ af tutlayt tamaziɣt amek ilaq ad yili ar zdat. Attan tadiwinit amek tella.

Dalil Umar Dalil Umar

Acennay Dalil Umar, s yisem-is unṣib War Umar, ilul deg useggas n 1948 di taddart n At Aṭelli, di tama n Laṛebɛa n At Yiraten anda illa yettidir. Immut ass n 18 fuṛaṛ 2007 di yiwen sbiṭar di 'Paris' s yiwen n lehlak iɛeṭlen. 

Dalil Umar isɛa 3 warrac, illa d yiwen ger inaẓuren n ccna n teqbaylit yettwasnen deg iseggasen 70. Ulamma immuger uguren di tmeddurt-is n ccna, iǧǧad aṭas n tuɣac. "A taɛelǧett" d yiwet ger tuɣac is i yettwasen Dalil Umar.

Gerruma Gerruma

Gerruma (Guerrouma) d yiwet n temdint d tamecṭuḥt, tuzga-d tuzga-d deg twilayt n Tubiret ger Lexḍareyya (Lakhdaria) d Teblaḍt (Tablat). Gerruma tuzga-d deg yidurar-nni anda akk-n tamaziɣt ur tesɛi ara aṭas ay-a seg wasmi ay tenger (ahat ur ttawḍen ara lqern d uzgen ay-a), yernu ar ass-a, mazal llan aṭas n yismawen n yimukan deg tmurt n Gerruma, d ismawen imaziɣen. 
Gerruma tuzga-d deg yiwet n tama tamedrart (anda ay llan yidurar), yernu ggtent tẓegwa (leɣwabi) deg tama-a. Llan sin yidurar ay d-iqerben ɣer-s : yiwen qqaren-as adrar n Mesgida (Mesguida) ma d wayeḍ qqaren-as adrar n Tamesgida (Tamesguida). Yuɣ lḥal, newwi-d yagi awal ɣef yisem n umkan "Tamesgida", u nenna-d dakk-n awal-a anamek-is (lmeɛna-s) "lǧameɛ" s tmaziɣt taqburt. 
Deg way-n yerzan "Gerruma", isem-is ulac ccek dakk-n d amaziɣ, ɣas ma yella ass-a imezdaɣen n tama-a la ssawalen taɛrabt. Yewwi-iyi-d Ṛebbi dakk-n "Gerruma" ad yili yekka-d seg "Igerrumen", d asget n "Agerrum". Deg tmaziɣt, "agerrum" d amrabeḍ, d amdan yesɛan liman iǧehden, yifen medden deg wamek yumen d wamek ixeddem Ṛebbi, yernu ɣef way-a, medden ttqadaren-t (saint). Yuɣ lḥal, mmeslayeɣ d yiwen umeddakel-iw seg temdint-a, yenna-iyi-d dakk-n din sɛan imrabḍen, dɣa d ay-a ay d iyi-yeǧǧan ad xemmeɣ dakk-n ahat, imi ay llan yimrabḍen dinna ay as-semman i taddart-a akk-a "Gerruma" (ara yilin yekka-d seg *Igerrumen). 
Tuɣ, ur netḥiqq ara ma yella d tidet, zik "Igerrumen" ay as-qqaren i tama-a, maca isem n "Gerrumen" (ara yilin ula d netta yekka-d seg "igerrumen") yella daɣen deg yismawen n yimukan n tlemmast n Ldzayer. "Gerrumen" d isem n udrar aɛlayan akk deg tama n Ccriɛa (Chrea), deg Waṭlas ablidi (deg unẓul-sud n Blida). 
Yuɣ lḥal, imezdaɣen n kra n umkan, mi ara ǧǧen tamaziɣt, ula d ismawen n yimukan-nsen ad bdun ad ten-ttbeddilen : llan kra ttekksen-ten u ttarran-d deg umkan-nsen ismawen niḍen (s taɛṛabt), u llan kra n yismawen imaziɣen, ɣas qqimen-d, maca ad asen-beddlen anṭaq-nsen, ad ten-sxeṣ̣ren u ad qqlen weɛṛen i uɛqal. Yuɣ lḥal, mi ara yeqqel ugdud n kra n tama ur la yessawal ara tamaziɣt, ad yeqqel ur ifehhem ara anamek (lmeɛna) n yismawen-nni n yimukan imaziɣen, dɣa ad yeqqel ur d-yecliɛ ara ma yenṭeq-iten-id ṣ̣eggmen neɣ ala. Yagi, ula d iwerdaniyen (ibeṛṛaniyen), mi ara d-kecmen ɣer walbaɛḍ n tmura, imi ur fehhmen ara anamek n yismawen n yimukan n tmurt-nni neɣ ur uɣen ara tanumi neṭṭqen-ten-id, ad ten-szelgen (Sidi Fṛeǧ, Ifṛensisen rran-t "Sidi Ferruch"). 
Deg way-n yerzan "Gerruma", llan sin yibeddilen ay d-yeḍran : tamezwarut, teɣli teɣri n tezwara (voyelle initiale) "i" (dɣa yeqqel yisem-nni qqaren-as "Gerrumen", am yisem n udrar n Ccriɛa). Sakk-in, adfir-nni (suffixe) n usget (-en), ibeddel u yeqqel d "a". Yuɣ lḥal, seg zik, wid yessawalen tutlayin niḍen ttbeddilen ismawen imaziɣen yettfakan s "-en", u ttarran-ten ttfakan s "-a". 
Deg tallit n Rruman : 
Ahat yella yewɛeṛ ɣef Ṛṛuman ad d-neṭqen ismawen imaziɣen yettfakan s "-en", dɣa ssafessen ɣef yiman-nsen taɛkemt u qqlen neṭṭqen-ten-id u ttarun-ten s "-a" deg taggara. 
Daɣen akk-a ay gan Yifṛensisen d Waɛṛabwalen deg Ldzayer : 
Guṛaṛa d yiwen n umda (oasis) ay d-yuzgan deg unẓul (sud) n Tɣerdayt. Amda-a zedɣen-t Yimẓabiyen u qqaren-as "Iguraren". D acu kan, seg zik aɛṛabwalen n Ldzayer qqaren-as "Guṛaṛa", u asmi ay d-wwḍen Yifṛensisen, qqlen la as-ssawalen "Gourara". 
Imceddalen d yiwet n temdint ay d-yuzgan deg ugmuḍ (ccerq) n twilayt n Tubiret (Bouira). Ifṛensisen llan la as-ssawalen "Maillot", d acu kan, asmi ay tewwi Ldzayer azarug-is (indépendance), teqqel tedbelt (administration) tadzayrit la as-tessawal "M'cheddala" neɣ "M'chedallah". Ay-a d amedy-a n ussezleg (asseɛwej) ay deg tadbelt tadzayrit tefka afus. Isem n temdint-a netta d "Imceddalen", d isem aqbur (aqdim), yernu yessefk ad yeqqim kan akk-n yella zik.

Brahim Izri Brahim Izri

Brahim Izri d anaẓur n ccna atrar aqbayli, ilul ass n 12 yennayer 1954 deg taddart At Laḥsen deg At Yenni, di temnaṭ d Tizi Wezzu. Yemmut ass n 3 yennayer 2005 si sbiṭar 'Hôtel-Dieu' di 'Paris', s yiwen n lehlak n Cancer umhares.

Deg tagerda ines, Brahim Izri yawey-t-id jeddi-s ad yesmeḥses i ccnawi n tasɣanant n tazawiyat n Sidi Belqacem deg aẓi n At Yenni. Deg tanuba, yessebded s sin imeddukkal n tasnawit, Nat Ɛabdelɛaziz d Aɛziz Berreḥma, tagrawt Igudar deg tallit nni aṭas tigrawin ḍḍfent imenɣi adelsan, asnilsi d n tmagit di Lezzayer, am Isulas, Inasliyen, les Abranis, Imaziɣen Imula. Yebedda-d sakkin amecwar iman-is dɣa yesuffɣed iseɣraz ines imezwura. Deg useggwas 1999, yecna s Yidir d Maxime Le Forestier tizlit yettwasemman "Tizi-Uzzu". Deg iḍrisen ines ad affem isental ɣef tamḥaddit n izerfan n tlawin dɣa ɣef tulut gar irgazen d tilawin.

Si Muḥend u Mḥend Si Muḥend u Mḥend

Si Mhend u Mhend nat Ḥammaduc d amedyaz, s ameɣnas, d afelsaf aqbayli, ilul deg useggas n 1845 deg taddart n Icerɛiwen. Yemmut deg wass n 28 dujamber 1906 di Micli

I wakken ad yerwel f yira (ttaṛ) n baba-s Mḥend Amezyan U Ḥamaduc, yeffeɣ seg taddart n ugemmun igra ad izdeɣ deg icerɛiwen . Deg 1857, iserdasen n Fṛansa sserɣen taddart n Icerɛiwen, rran deg wadeg-is taddart niden semman-as "Fort Napoléon" (Laṛebɛa n At Yiraten tura).

Imawlan n Si Muḥend u Mḥend gran ar Sidi Xlifa, deg tama n Weqbu. Anya-s (Ɛemmi-s) Cix Arezqi U Ḥamaduc yellan d amusnaw n tneslemt, isbedd yiwet n tmɛemmert (Zawiya) anda yesselmad Leqran.

Si Muḥend issurres (isseḥṛec) imezdaɣ n tmurt n Iqbayliyen mgal tamhersa Tafrensawt akken yessuter deg-sen ad t-zerber s yal tarrayt ayen yettaǧǧan Fṛansa ad t-itteṭṭf w ad t-salin (ad tɛettben). Akken izzugin (infan) kra n yigmamen n twacult-is ar Kalidunya tamaynut maca annect-a Ur yeṛṛiẓ ara tirat-is deg tira n yisefra d tmedyazin tislulliyin mgal tamhersa

Isefra n Ssi Mḥand ttusgerwen-d seld n tmekkist-is (lmut-is) deg telkensit n usefru anda ttusiggzen deg useggas n 1904, sin akin deg useggas n 1960 Mulud Ferɛun yules-as (iɛawed-as) asiggez sin akin Mulud n at Mɛemmer deg useggas n 1969 deg Tgelda n Umeṛṛuk. Deg useggas n 2000 yettusuɣel ar tutlayt Taserɣint. Talkensit-a tettales-d (tḥekku-d) ɣef unegriref d wassas (lḥif) n umedyaz d tussaft d timannest d tayri akken id yesmaneg amezruy amaziɣ d imenɣi mgal tamhersa

Ben Muḥemmed Ben Muḥemmed

Ben Muḥemmed (ism unṣib Benhamadouche Mohamed, mu ssawalen “Ben”) d amedyaz aqbayli d-ilulen ass n 10 di meɣres 1944 deg At Wasif, Tizi Wezzu.

Yekker-d Ben Muḥemed ger taddart akk d Lezzayer tamaneɣt anda yettmuddu afus i baba-s yellan yesɛa tahanutt di place de Chartres. Maca deg useggas 1958, terra-t tmara ad yeggaǧ akk d ttwacult-is u ad idiren di Lezzayer. Di tmaneɣt, yelmed asefrek anazraf1 d wayen d-icudden ɣer twuri taḍeblant2 am akken yeqdec deg aṭas imukan am Tnebḍadt3 n Lezzayer ger iseggasen 1963-1975 akk d Uɣlif n ttrebga taɣelnawt4 si 1976 almi d ass m’ iruḥ ɣer Fransa di 1991.

Aseggas 1958, d win iḥuzan tameddurt n Ben Muḥemed acku iḥulfa akken ilaq i wass deg yeǧǧa i lebda taddart deg d-ilul d wanda d-yekker. Tameddurt n temẓi-s di taddart d ttin mu yecfa, acku ulac ayen t-iḥuzan d wayen yesɛan azal ɣur-s annect n tjaddit, lḥerma d tegmatt yelmed di taddart, akk d ttmusni n yemɣaren sut wawal azedgan d umeslay iqeɛɛden. Werǧin yettu ass deg iwala i tikelt tamezwarut Sliman Azem d-yusan ad yecnu deg yiwet n lqahwa deg At Wasif. Ass nni, yuɣas-d baba-s yiwen wammud amecṭuḥ deg-s isefra n Sliman Azem. Ahat imirni i s-tekcem tmedyazt ɣer wul, imi 8 iseggasen kan ɣur-s mi ysel yakan i tuɣac u yeṭṭafar imeslayen nsent di lkaɣeḍ! Deg useggas 1956, isel i yiwet n tmeṭṭut d-irewlen ɣer taddart nsen, teččewwiq s taɣect i gezzmen tasa, twaɣit d lmeḥna d-yeɣḍel ttraḍ ɣef tmurt. Yenna-d fell-as “isefra d icewwiqen-is d ttaswast5 n wayen iḍerrun ussan nni!”. Anda i tedda iḍfer-itt. Timliliyin agi d-yeḍran di temẓi-s neǧrent abrid i ṣeggmen i wmedyaz nessen ass-a. Tahanutt n baba-s d ttin d-yezgan ger tsedlist6 akk d yiwen yeznuzun iḍebsiyen d ttesfifin n ccna. Yeffud taɣuri yeswa-d ɣer umezwaru, wis sin yesselmed-as tiwsatin uẓawan7 d-yufraren di tallit nni.

Ccna imu yettḥessis ɣer bu iḍebsiyen yeldi-as allen ɣer yiwet n taluft : yuki d akken imeslayen n tezlatin d ifessasen, yakan ur ifehhem ara akken ilaq, maca yezra ur d-tmeslayen ara ɣef ayen iḍerrun di tmurt deg tallit nni. Yettaru i yiman-is kan i lmend n wesɛeddi n wakud imeslayen s teqbaylit yettarraten i tuɣac i t-iɛjeben. D widak i d isefra imezwura n Ben Muḥemed. Icennu ɣef tegmatt u yekkat di tmettan yettawin ḥala wid lɛali. Di 1961, yebɣa Ccix Nurdin a-t-ikles di rradyu, maca ass mi d-yeḥḍer ukeččum ɣer ustudiu teksas-tt tebɣest acku werǧin yenna i yimawlan-is iḥemmel ccna. Yeffer fell-asen acku akken d-yenna netta “ccna di tallit nni d “lɛib” ” Di 1966, yettiki s timmad n ucennay analmad di tedwilt n Crif Xeddam “Icennayen uzekka”, maca ass mi yesla i taɣect-is di rradiu i yeẓra ur d-ilul ara ad yecnu.

Leqdic deg umaṭṭaf wis II n rradyu n Lezzayer

Tawuri n Ben Muḥemed deg umaṭṭaf wis II tebda deg useggas 1967 anda yettikki di tedwilt n Said Hilmi Timlilit imedyazen. Sin iseggasen kan d afella yeṭṭef tadwilt tamenzut iman-is, u yebda leqdic i ssnen wid yeṭṭafaren amaṭṭaf wiss II di tallit nni : seg tedwilt ɣer tayeḍ, leqdic n Ben Muḥemed ijeddel tikli i tedwilin tidelsanin tiseklanin8 n rradyu tis II mu d-yewwi udem amaynut. Di tedwilt ines taneggarut “Tamurt n imedyazen” (1982/83) i ɣer d-rezzfen aṭas n imeddukal-is (tigti d imedyazen izzayriyen yettwassnen), yeɣɣar-d tisuqliwin iga netta i waṭas n yedrisen igreɣlanen9, abeɛda wid n Neruda, Aragon, Prévert, atg.

Deg 15 iseggasen n leqdic, yufrar-d Ben Muḥemed ger imsedda10 n rradyu imeqranen di Lezzayer. Daɣen ad yeqqim d win ur d-yecbin ara infarasen11 nniḍen n umaṭṭaf wis II, ama deg tutlayt yesseqdac d-yufraren ɣef tin n imsedda nniḍen deg teqwa taẓayt akk d ttaɛrabt, ama deg isenṭal12 ɣef d-yettawi di tedwilin-is. Maca, tetbeɛ-it tedrest13 almi d ass m’ ilaq ad ijeddel izwal n tedwilin : myal ass m’ ara tebdu tedwilt ur “tɛeǧǧeb” ara iy imḍebbren, a-t-ḥettmen ad yeddem tadwilt nniḍen s wezwel amaynut, ayagi myal 6 wagguren. Maca, imi tidwilin-is sɛant azal meqqren, jebbdent-d aṭas n yemsefliden yeqqlen ṭṭafaren Ben Muḥemed di myal tadwilt, d azwel yebɣun tesɛa-t. Leqdic n Ben Muḥemed s umata deg umaṭṭaf wis sin yebna ɣef unadi n tajaddit, n iẓuran nneɣ imaziɣen akk d unadi n tnekkit14. Ayagi iḥulfa-t daɣen ɣer imsefliden-is. Ihi iwala ilaq a-sen-imud ula d nutni ayen d-ileqqeḍ seg temsirin n tmaziɣt yesselmad Dda Lmulud At Mɛemmer di tesdawit n Lezzayer akk d wayen d-yesquccud netta sya u sya. Isenṭal n umennuɣ n tnekkit banen-d di leqdic s umata n Ben Muḥemed tazwara n iseggasen n 70, imi aṭric ameqran n wayen s-ineǧren abrid ɣer wayagi d ameqqun n tebratin tiɣezfanin s-d-ttarun yemsefliden ḥuzant tedwilin-is, akk d tmusni yessen wid yekkaten ɣef tmaziɣt di tallit nni ama di tesdatwit n Lezzayer neɣ ɣer Wegraw Imaziɣen, (Académie berbère) di Lpari.

Ben Muḥemed d win iɛellen aṭas n tmeɣriwin tinazranin15 akk d icennayen Crif Xeddam, Yidir, Ait Manguellet, Imaziɣen Imula atg, anda d-yeɣɣar tamedyazt-is, akk d ttemliliyin akk d imedyazen nniḍen i tɣuri n isefra, ama di Lezzayer neɣ di Fransa. Yessufeɣ-d daɣen 6 tceqqufin i umaṭṭaf wis II n rradyu n Lezzayer. Yettikki di tririt ɣer teqbaylit (akk d Uṛeẓqi Si Muḥemed, Ɛmeṛ Mezdad d Saɛid Sadi) n tceqqufin umezgun n Kateb Yasin Ddem tabalizt-ik a Muḥ akk d Kahina. Am akken d-yerra ɣer teqbaylit iḍrisen n yiwen usaru ameẓyan iga Azzedine Meddour di 1991 akk d ttsuqelt n idiwenniyen16 i usaru iga Mustapha Mengouchi ɣef Ait Menguellat di 1990. Yelqeḍ-d u iṣeggem isefra iqburen tecna Xadiǧa i usaru n Mohamed Ifticen Les rameaux de feu, u yura tuɣac n usaru n Fawzi Sahraoui deg yerra tajmilt i Isiaxem.

Neẓra d akken amaṭṭaf wis II ɣur-s azal ameqran deg usakwi n yeqbayliyen, aḥric meqqren deg ayagi yurar-it Ben Muḥemed. Seg ass mi yebda leqdic di rradyu, Ben Muḥemed yettmeslay i yemma-s acku, akken i d-yenna, ur tetmeslay ula d yiwet n tutlayt nniḍen nnig taqbaylit. D ayen yeǧǧan tameslayt d-yufraren di tedwilin-is d ttin teččur lemqadra akk d ttiẓet n wawal, daɣen d tutlayt tazedgant deg ulac imeslayen itraren imi yesmenyif ad yezzi i wawal akken nniḍen wala aseqdec n imeslayen imaynuten.

=Tamedyazt=

Tamedyazt n Ben Muḥemed d ttin i t-igan d yiwen ger yitran n tsekla taqbaylit tartart17. Isefra-s seg tazwara n iseggasen n 70 d wid d-yetmeslayen ɣef umennuɣ n tnekkit, maca daɣen azal n tmedyazt-is yella di lehhu d ttiẓeṭ n imeslayen-is yekkaten ɣer wul. Aṭas n ilmeẓyen di tallit nni i tḥuza tiɣri n tmurt d tyemmatt deg yiwen usefru yellan d ttigejdit deg tsekla n umennuɣ ɣef tmaziɣt : Yemma yura di furar 1973. Deg usefru ya, (i d-nerra dagi) iḥulfa weqcic s wayen yeḍan d tyemmatt, tamurt d ttutlayt ɣef tikelt deg ayen igi d-gwrant, yiwen uɛekkaz i tent-yewwten, kraḍ (3) yidsent i yexnunsent, yettwakkes fellasent sser. Yezmer wemdan d tidett ad yessusem zdat n wayen iḍerrun d tyemmatt? Ala; ihi yeggul weqcic dayen ur yessussum, d wawal ineqqen ass-a t-id yini!

Deg useggas 1972, yebda Ben Muḥemed leqdic akk d ucennay Yidir (Hamid Cheriet) mu yura asefru yerra-t i yiwet n tmuzigt iga yakan Yidir. Akka dɣa i d-tlul di 1973 tezlitt A baba-inu ba yettwasnen ass-a ɣer aṭas iɣerfan18 di ddunnit imi tettwasuqel ɣer nnig n 7 tutlayin gar-asent ula d ttacinwatt. A baba-inu ba d tizlitt iɛeddan tilas n lehhu di myal tallit imi ɣur-s azal anaẓran aseklan19 meqqren, u daɣen d ttaɣect yefkan amedya i tlalit n ccna atrar s teqbaylit. D Ben Mohamled i yuran akk imeslayen n uḍebsi amezwaru n Yidir, kra n isefra yella yuraten yakan seg zik, wiyaḍ akka am Zwi-tt rwi-tt, Cfiɣ amzun d iḍelli, D izumal, d Yidir i s-ten-id yessutren. Isenṭal yesseqdec deg tuɣac-a, ɣas ma iga amur ula i tɣawsiwin n tmeddurt n myal ass am lferh d wurar, tigti kkaten ɣef yedles, tinekkit, akk d tteqbaylit.

Yiwwet ger tgejda nniḍen n ccna n teqbaylit mu yura Ben Muḥemed imeslayen d Nouara, abeɛda i wḍebsi ines Tameṭṭut n tmurt n Leqbayel d wurfan-is, 1980. Tizlatin akka am ǧerǧer neɣ Ssiɣ lmeṣbaḥ yernan di lehhu s taɣect n Nouara yeččerrigen ulawen, d ttiɣri i tufɣɣa n tmeṭṭut si ṭṭlam i waken attwali tafat.

Amar Sersour chante Ben Muḥemed : cfu ay ixf-iw d ttasfift d-yeffɣen di 1982 anda icennu Mass Sersour isefra n Ben Muḥemed u yeɣɣar-d idrisen-is. Asenṭel d-yufraren di tesfift agi d win n umennuɣ amazray20 n Tmurt n iqbayliyen ɣef izerfan-is.

Di 1983, yessufeɣ-d Ben Muḥemed deg yiwwet n tesfift (akk d Amar Sersour d Achour Fernane) idrisen yura s talɣa n tmedyazt yesɛan azal aseklan meqqren. Deg-sen i d-yedda usefru n Yemma yellan dɣa d azwel n tesfift. Ben Muḥemed yeɣɣar-d s timmad-is kra seg yedrisen-is. (Aneɛreḍ a d-ner kra n tukkisin i tmesliwt seg tesfift agi deg ussan i d-iteddun).

Ddan-d kra n yedrisen n Ben Muḥemed deg yiwen seg uṭṭunen n tesɣunt Itinéraires et contact des cultures d-yetmeslayen s umata ɣef tsekla taɣerfant di Tefriqt Ugafa; am akken d-yesseda Y. Nacib isefra-s akk d ttssuqelt nsen ɣer tefransist deg wedlis ines Anthologie de la poésie kabyle.

Tawuri taseklant n Ben Muḥemed yessuget-itt s leqdic ɣef izerfan deg annar umennuɣ, imi yettikki d wazal n snan (20) inaẓuren d waggagen21 (garasen Lmulud At Mɛemmer, Tahar Djaout, Kateb Yasin, Mhamed Isiaxem, Sliman Benaïssa…) deg usebded n yiwet n tiddukla tadelsant tamaziɣt di 1981, maca adabu n yimiren yegguma a-s-yefk udem unṣib.

Yettikki daɣen deg usebded n tiddukla tadelsant tussnant22 Tala, d-ilulen di Lezzayer di 1990; am akken yesselwi23 di Lpari tiddukla Tawrirt yettwattun (La colline oubliée) d-isslal i lmend n tikci ufus i wsufeɣ n usaru n A. Bouguermouh.

Tamedyazt d nettat i d-inudan ɣef Ben Muḥemed. Ilul-d ad issefru. Yakan d ilemẓi, yella yettargu ad yeqqel yiwen wass d acennay. Ssakin tawuri-yis di rradyu tḥettmit ad yemmeslay s teɣzi n wawal yiwet n tutlayt i ynuda amek ara teɛjeb yemma-s. Yella wayen yifen dɣa ameslay akk d imawlan s tutlayt tayemmatt ? Tagnitt deg i d-gra teqbaylit akk d yidles amaziɣ di Lezzayer n wass-a tḥettem arraw-is ad wwten amek ara ṭṭfen di tnekkit nsen. Amennuɣ n Ben Muḥemed yettkemmil.

=Amawal=

1 Asefrek anazraf = gestion financière 
2 Tawuri taḍeblant = fonction administrative
3 Tanebḍaḍt = préfecture
4 Aɣlif n ttrebga taɣelnawt = Ministère de l’éducation nationale
5 Taswast = calendrier, journal
6 Tasedlist = librairie
7 Tiwsatin uẓawan = genres musicaux
8 Tidwilin tidelsanin tiseklanin = émissions culturelles et littéraires
9 Iḍrisen igreɣlanen = textes universels
10 Amseddu = animateur
11 Anfaras = producteur
12 Asenṭel = thème
13 Tadrest = la censure
14 Tinekkit = identité
15 Timeɣriwin tinaẓranin = galas artistiques
16 Idiwenniyen = dialogues
17 Tasekla taqbaylit tatrart = néo-littérature kabyle
18 Aɣref = peuple
19 Azal anaẓran aseklan = valeur artistique et littéraire
20 Amennuɣ amazray = combat historique
21 Aggag = intellectuel
22 Ussnan = scientifique
23 Sselwi = présider
24 Tameddurmant = biographie
25 Asuneḍ = tome

Yella-d wesqucced i lmend n tira n umagrad agi seg tmeddurmant24 n Ben Muḥemed yura s tefrensist Ms. Slimane Hachi di DBK, Asuneḍ25 1, Tiẓrigin Ina-Yas/Edisud, 2001. Isefra ttwaksen-d seg udlis n Youcef Nacib: Anthologie de la poésie kabyle, Lezzayer, Tiẓrigin Andalouses, Lezzayer, 1993
Charles de Gaulle Charles de Gaulle

Charles de Gaulle isem-is ameqqran, Charles André Joseph de Gaulle, yella d aselway n Fransa. ilul-d ass 22 nwember n 1890 g Lille (agafa n Fransa), yemmut ass n 9 nwember 1970 g Colombey-les-Deux-Eglises, Haute-Marne.
Farida At Harun Farida At Harun

Farida At Harun, s yisem-is unṣib Farida Lǧama, d yiwet n tmedyazt taqbaylit yettidiren di Uṭawa, tamurt n Kanada. Tlul deg 1974 di Lezzayer tamanaɣt. Daɣen, Farida At Harun d tteka di tarbaɛt Tilleli n Tidukkla Tadelsant Tamaziɣt di Uṭṭawa-Ḥull.

Kateb Yasin Kateb Yasin

Kateb Yasin, d amaru azzayri, ger imeqqranen i d-tefka tmazɣa. Ilul di Qsenṭina di 6 ɣucṭ 1929, yemmut di Grenoble ass n 28 tuber 1989.


Lḥusin Ukerdis Lḥusin Ukerdis

Lḥusin Ukerdis ilul deg Tala Yaɛla, yiwet n teddart n lɛerc n Iflisen Umellil.

Lɛerc-agi immug am ukerdis s krad n teɣmar: Yesser (Isers), Mirabeau akk d Draɛ Lmizan. Tamnaṭ-a n Tmurt tefka-yaɣ-d irgazen am Ali Mellah n Taqa, Krim Belqasem n wat Yehya, Amar Amsaḥ n At Xelfun…atg
Lḥusin ukerdis iɣra deg yiwen seg ɣerbazen imezwura itga Fransa deg Tmurt: Iɣil bb Uɣmari (aɣerbaz ildin imrabḍen irumyen deg useggas n 1898). Sinna iɣra deg Lissi n Delles. Tamedyazt tebda tkečm-as ar wul imi issel i imedyazen n Tala Yaɛla ! Muḥ d Hemmu, Rabeh n Amar Qasi, Belɛid n Igallez akk d wiyaḍ. Lḥusin tɛedda fell-as lgirra nni mgal Fransa timsehrest akk d tinna yedran gar FFS akk d udabu n Ben Bella.
Deg useggas n 1971, Lḥusin ukerdis iffeɣ seg Tmurt izger ar Fransa and yella d-analmad armi d aseggas n 1980.

Ass-a Lhusin ittidir deg Kanada anda isselmad deg Tesdawit n Montreal. Deg wakud n 30 iseggasen, isbedd neɣ ikka deg usbeddi n qeddac d-tidukla:

Club Iflisen (1974),
Amitiés Amazigho-Française (1977),
Club Imazighen de Montreal (1980),
Tidukkla Averroès (1987).

Yura deg snat n tesɣunin i d ifɣen deg Temrikt Ugafa: "Ildi" akk d “Chroniques d'Averroès”
Issufɣ-ed deqs seg tmedyazt-is deg tesɣunin timaziɣin. Iseggasen-a ineggura, ttekksen ffad wid umi tefka tegnitt s tmedyazt talqayant n Ukerdis deg Amazigh-net i d ittarra war cehha.

Maǧid Allawa Maǧid Allawa

Maǧid Allawa d amyaru, d amnadi di tasnawalt Aqbayli yeffeɣ-d si tesdawit n Kopenhagen di tmurt n Danmark. "La thèse" de 'Doctorat' ines af tmeslayt n at Ziyyan di tmurt n leqbayel usammer. Yeqdec aṭas iseggasen d tama n Karl Prasse di tesdawit n Kupenhag di Danmark. 

Maǧid Allawa yesɣer tasnawalt tamatut di tesdawt n Odense di Danmark akk d tesnislist n tmaziɣt di tesdawt n Lund di tmurt n Sswid. Yessezri (Yesɛedda) daɣen aseggas di INALCO d amaggaz "postdoctoral" s taggazt sɣur unabad n Fransa. D amaru n waṭas imagraden ffɣen-d di Paris, Nurwij, Swid, Lalman akk d [[Danmark. 

Yettekka daɣen deg-simiraren ɣef tmaziɣt. Imira iqeddec d aselmad akk d amendar deg-ɣerbaz n tutlayin i iberraniyen di [[Danmaṛk]]. 

Ɣures yiwen n wedlis s wazal-is, isem-is [[Afus n Tmucuha]] i welmad n [[Taqbaylit|Teqbaylit]]


[[Taggayt:Imyura Iqbayliyen]]
[[Taggayt:imyura]]Meksa Ɛebdelqader Meksa Ɛebdelqader

Meksa Ɛebdelqader ilul di 4 yunyu 1954 di taddart Mira n tɣiwant Timizart i d-izgan di lɛerc n At Jennad di temnaṭ n Tizi Wezzu. Asmi i yeweḍ 6 isegwasen di lɛemr-is, idda d imawlan-is ar temnaṭ n Blida anda isɛeda aṭas iseggasen uqbel ad yuɣal ad izdeɣ di 'la pointe pescade', di tama n Buluɣin di Lzzayer tamanaɣt. Yella isɛa 22 iseggasen asmi yunag ar Franṣa, anda yella izdeɣ di Épinay, Paris. Din Meksa illa ixeddem di tasenselkimt (informatique) illa yettidir d yiwet n tefranṣiṣt isem-is Natali. Deg useggas n 1980 yesɛa-d yid-s taqcict umi yefka isem amaziɣ : Masiba.

Dɣa deg ṣenduq id yuɣal si tmurt Franṣa ar taddart-is Mira. Imi issufeɣ iman (tarwiḥt) ass n 30 tuber 1988 di yiwet n laksida n tkarust di Créteil-Paris. Ar assa tamettant ines illa deg-s asurdu (ccek) aken iqqar gma-s amecṭuḥ id yewwin ṣur-as (ljetta-s) ar tmurt si Paris. Kullec izmer ad yilli: izmer ad yilli anecta ikad si 'le racisme' n ifranṣiyen, imi imiren anecta iqwa nezzeh di tmurt n Victor Hugo. U daɣen izmer ad yilli dayen nniden: ur ilaq ara a nettu tamettant n Dda Lmulud At Mamer id yellan deg kra n wagguren kan mbaɛd n tin n Meksa imi sebba n tmettant-nsen d yiwet. Ma nerra ar imeslayen n Natali, i d-nuder s ufella, tenna: af wayen i s d-nnan wid isexsayen times (Les pompiers), illa win i t-iwten maca ur zrin anwa. Ulac acemma n tbut af waya. Ayen ilaq ad tezrem belli imut deg yiwet n tesqamut n temsulta di Kritey (Commissariat de police de Créteil). 

Nek urjin ad ttuɣ ass nni asmi i-mut Meksa, cfiɣ d yiwen uɣmis i-ḥemleɣ ad-ɣreɣ nezzeh imiren i d-ifkan isallen n tmettant n Meksa: wagi d 'Algérie Actualité', i d-ittefɣen yal amalas aken tezram ahat.

Iwaken kan ad smektiɣ daɣen belli tasfift tanegarut n Meksa, isem-is "Amɣar Azemni", u tefɣed deg useggas n 1988: kra imalasen kan uqbel ad yemmet. D lewhayem amek di tesfift agi, tella yiwet n tezlitt anda t heder-d af tuɣalin ar tmurt deg uṣenduq.

Meksa illa meẓẓiy asmi i s-tekcem tayri n ccna s d uẓawan s ul-is. Deg 1973 ikcem ar umaṭaf wis 2 n Rradyu taɣelnawt n Lzzayer i waken ad itteki di yiwet n tarbaɛt uceqquf umezgun. Deg 1975, ijja Rradyu s anar n ccna. Yella ger tasuta tamaynut inazuren id yufraren deg segwasen n 70, ger imezwura n ccna i fkan azal muqqran i tezlit taqbaylit tartart, am Ferḥat Mhenni, Mjahed Ḥamid, Yidir, ǧamal Ɛellam, Menad, Ccix Nuredin, d wiyad. Zemreɣ ad ini-ɣ belli Meksa illa d win i sexdamen di tezlatin ines ugar n wawalen neɣ imeslayen ur nesexdem ara s ṭaqa imiren. Ad smekt-iɣ kan belli deg seggasen n 70-80 macci aṭas, ladɣa wid izedɣen timdinin, illan i snen awalen am: Isalen, Agdud, Tagrawla, Tafsut, Dujenbir, Idles, Agellid, … Daɣen di tezlatin-is iḥekud Meksa lawayed-neɣ (Anzar, Yimecreṭ, …) d tmucuha-neɣ (Lunǧa, Zelgum, …) akw d umezruy imaziɣen d igeliden nsen am Masinisa d Gaya. Anecta ahat ur d yettili ara lukan ur yelli Mas Muḥ Cerbi, i yeklalen tajmilt muqren, d netta i ttaken imeslayen i Meksa. Usmekti kan Muḥ Cerbi, d yiwen umeɣnas n tmaziɣt u d-amyaru af umezruy imaziɣen i ttwasnen.

Deg segwas n 1975 id isufeɣ adebsi ines amezwaru umi isem-a Tasfut. Asegwas id yernan, yunag ar Franṣa, anda i sekles adebsi wayed azwel-is: Taɣuzi deg idles, anda lant yakw tuɣac i-s-yettwasen Meksa am Asif Asif, Anzar, Timecreṭ, …ur nettu i lebda imi fazent nezzeh. Deg segwas n 1979, Meksa icna di tzzeqa n Aṭlas di Lzzayer tamanaɣt zdat n waṭas id yusan a s-inezhen. Deg segwas-a dɣa i sekles adebsi wayed umi yefka isem n: Tagrawla, anda llant tuɣac am Masinisa, Tafunst igujilen, Zelgum, … d tuɣac usagki id ismektayen aqbayli, neɣ amaziɣ s umata, amezuy ines d taɣarma ines iqburen. Anecta yussad swaswa kan imi asegwas wayed, aken tezram yakw ussant-ed tedyanin nni n Tafsut n 80. Dɣa deg seg wass agi, i sekles Meksa adebsi ines wis krad izwel-is : Amnekcem, anda yerra tajmilit ilmezyen n tefsut imaziɣen. Isyin akin Meksa iḥbes d acḥal isegwasen armi d 1988 anda i sekles, aken id nenna s uffela, adebsi-is aneggaru (Amɣar azemni), kra imalasen kan uqbel ad imet.

Wid iḥedren asmi i yenṭel Meksa, qaren-d ayen i ttuɣaḍen, asmi imut ulac aṭas n medden, ula d yiwen unazur, neɣ uneɣmas id yussan ad iḥḍer i tenṭelt-is. Acku anecta imi Meksa illa di tudert-is d yiwen ur iḥemlen ara ad isken iman-is (être médiatisé), ad ittwasen, neɣ ad yilli dima deg iɣmisen neɣ di ôadyuwat, wama tilizri imiren ur d tṣaḥ ara i nekwni s imaziɣen. Meksa isɛa kan yiwen n iswi: ad isawed s ṣut-is d uẓawan-is i fazen, leḥmala n idles-neɣ ar imezzaɣ n yal aqbayli i waken a t id ismekti yal tikelt ara s-isel belli isɛa amezuy meqqren, ur ilaq ara ad iḥqer iman-is. 

Tura nezmer ad n-ini izen ines atan yeweḍ imi deg seg wassen agi innegura, d ayen i sefraḥen ma nettwali aṭas n tejmilin i s-ittuɣalen i sya w sya. U aṭas i t-id ismektayen, ama deg ismal neɣ deg iɣmisen neɣ di tilizri n tmaziɣt neɣ. Dɣa ad smektiɣ kan belli tilizri agi t heḍred aṭas af Meksa ussan agi yezrin. Daɣen deg ussan n 23-24 uwenbir 2006, taddukli tadelsant Yusef u Qasi, n taddart Mira, akw d wexxam n yedles Mulud At Mamer n Tizi-Wezzu, heggan-d yiwen n wahil ilmend n tejmilt unazzur Meksa. Tagara yagi daɣen aṭas n-yeɣmisen n tmurt i d ihedren af Meksa. Di Muriyal tella-d yiwet n tameɣra muqren ass n 16 dujenbir 2006: ‘Kabylie Spectacle’ anda tellad yiwet tejmilit i Meksa s wudem ur usrid yiwen unazur icna-d kra n tezlatin n Meksa u waken tasuta tamaynut di Kanada ad zren d anwa-t Meksa.

Ayen i zemreɣ a tidernuɣ di tagara af Meksa, greɣ tamawt s kra n win i slan neɣ ara yeslen i tuɣac-is, s zux ad yini nek d aqbayli neɣ d amaziɣ, s umata. S kra n wid umi fkiɣ adebsi usid i sɛig n Meksa, u yufa-d lḥal ur t-sinnen ara uqbel, nnan-iyi d: Aqlaɣ n caṭew, dayen ifazen madi , neɣ aken id qqaren tikwal kra s t-franṣiṣit ‘C’est sublime, c’est magnéfique, c’est génial’. Lḥaṣul Meksa, ma s isel wemdan, i zmer ad yer yal yiwen iruḥen ad yeceḍ ad yuɣal ar laṣel. Tuɣac-is yakw katet s ul srid u smekt-ayen-d taneṣlit. Ayen yakw i yecna isɛa anamek, isɛa azal, ama af Tayri (Lunǧa, …), d lawayed (Anzar, Timecreṭ, …), d amezruy (Gaya agellid n Numidya, Masinisa), lferf d leḥzen (Tafsut, Asif Asif, …), Timucuha (Tafunsat igugilen, Zelgum, …). Dɣa ad ferṣeɣ tagnitt, i win urjin isla i Meksa, neɣ win ibɣan a s-isel i waken a t-id smekti, izmer ad yerzu ar wesmel agi: 

Amek ur tcerwem ara, ma teslem i meslayen icban wi:

Isem-ik d imesli-k (ṣut-ik) a Meksa atan ad yeqqim i lebda. 
D Dda Lmulud At Mamer id inna-n: Yella yiwen yella ulac-it, yella wayeḍ ulac-it yella.

Nadya Benmuhub Nadya Benmuhub

Nadya Benmuhub, d tamyarut, d tamedyazt d tameɣnast n yedles. Temmut s waṭan n wul, ass n 27 tuber (mrayur) 2002, meẓiyet di leɛmer-is kan 33 isegwasen. D aṭṭan i t zuɣur yid-s si 1990. Tella tezdeɣ deg Iwaḍiyen, lameɛna aẓar-is si taddart Zaknun i d-yezgan deg At Wasif. Yemma-s Lǧuher d baba-s, yettwasnen s yisem n Muḥuc, d imedyazen ula d nitni. Baba-s d accenay daɣen, yettasen di talit-nni n 60/70/80. Nezmer ad nini belli d tawacult tqedec aṭas af yedles Amaziɣ, imi ula d weltma-s Lwiza d nettat i yellan deffir n tesɣunt Tin Hinan ur d mazal tura. 

Wid i snen Nadya Benmuhub di Tizi Wezzu, anda tella d tanelmadt, tella d ttin urǧin ur tḥebes si tazla deffir uqedec af yedles: ama
d tira, tacuquft umezgun, isefra, ... Tella tezga deg uxxam n yedles At Mamer di Tizi Wezzu. 

Lehdur ineggura i d-tenna Nadya Benmuhub i yemma-s, uqbel ad taweḍ tisureft n yakuc, d widi:

Rabha Aïssou Rabha Aïssou

Rabha Aïssou d yiwet n tlemẓit yebdan tira seg wasmi tella d tanelmadt di Tesdawit Mouloud Mammeri di Tizi Wezzu. Mbaɛd taɣuri n Taɛrabt (laliṣans ɣef tsekla taqbaylit), teɣra tafṛansist, tunag ɣer Fṛansa anda i tezdeɣ ar ass-a.
Tnuda-d aṭas n tmucuha di temnaṭ n At Yiraten (Irǧen, Iɛezzuzen, Tamazirt), u tura fell-asent.

Saɛid Cemmax Saɛid Cemmax

Saɛid Cemmax ilul 1968 di taddart n Ait-Buɣerdan (tura qqaren-as Assi-Youcef), tama n Buɣni, di tmurt n Leqbayel. Mbaɛd kra iseggasen n umennuɣ ɣef tmaziɣt deg Umussu Adelsan Amaziɣ (MCB), iṛuḥ ɣer Fṛansa anda ikemmel taɣuri-yis d unadi. Yessker duktura ɣef umawal n tmaziɣt. Tura, a-t-an d aselmad n tasenaslit di Teswadit Lmulud At Maɛmmer, di Tizi Wezzu.

Ǧamal Benɛuf Ǧamal Benɛuf

Ğamal Benɛuf, ilul ass n 7/05/1960 deg Iɣil-ɛli (Bgayet), yettidir deg Wehran iɣer d-yusa d bab n sḍis iseggasen.

Ǧamal Benɛuf, d ameɣnas n tmaziɣt n tugdut akk d tlelliyin uzayez, d amaslaḍ amesnulfu n terbaɛt Imnayen n Numidya di 1990, n tiddukla asirem 1989, yelmed tamaziɣt ɣer Kamal N at Zerrad, yeḍfer akk timsirin i yefka si 1989 ar 1991.

Ǧamal Benɛuf d amedyaz, yura ddeqs n tinawin d imagraden deg tselliwin d yeɣmisen i d-iteffɣen di taɣult n Tmaziɣt.

Ǧeɛfer Cibani Ǧeɛfer Cibani

ǧeɛfer Cibani d amyaru, d amdan n umezgun, d amyurar n isura d tmezgunin, d yiwen ger imeddukal n Muḥend u Yeḥya, yeqedec yid-s u yekki deg terbaɛt Muḥ Terri yuraren timezgunin-is deg iseggasen n 80 : Si Pertuf, Am win yettṛajun Ṛebbi, Si Leḥlu…am akken yurar deg usaru "Muḥend u Caɛban" (1994) iga Rezqi Harani i tceqquft n Muḥya id yerra ar taqbaylit seg udlis "Le Ressuscité" n umyaru n tmurt n Cenwa 'Luxun'. Yurar daɣen deg kra n isura irumyen am “L’amour tagué” (1995) n Bruno Carrière akk d “Avant l’oubli” (2004) n Augustin Burger. Deg useggas 1994, yessufeɣ-d adlis ɣer tezrigin SEELF i wumi imud azwel "Ddeqs nneɣ" (a d-nawi awal fell-as tikelt nniḍen). "Ddeqs nneɣ" yewwi-d ɣef tudert n yal ass, timsal yedder netta, timucuha timectaḥ ssawalen at zik…

Dda ǧaɛfer mačči kan d aya. D yiwen seg yemɣaren n tudrin nneɣ iwumi weznen lehḍur, wid ɣer tella tmussni. Taqbaylit ɣur-s d urar s wawalen, d ameslay s yinzan: Ayen yebɣu wemdan a t-id yini s tutlayt nniḍen, netta ɣur-s tiririt s teqbaylit. D agerruj wer nettfaka. Ass-a mi yewwi “lantrit”, yessawal timucuha di Fṛansa, timucuha izedɣen cfawat n temẓi-s.

Ɛmer Mezdad Ɛmer Mezdad

Ɛmer Mezdad d yiwen gar yimyura imeqqranen i d-tefka tmurt n Leqbayel. Yessen taqbaylit akken iwata, yeldi abrid i tsekla tatrart, yettaru s tmeslayt i zemren ad fehmen akk medden, taqbaylit-is yesseqdac-itt s wudem atrar, yessexdam tatiknikit (technique) i ssexdamen yimyura imeqqranen n ddunit, idlisen-is deg-sen tamusni tameqqrant skanayen-d abrid ɣer teqbaylit i yellan d abrid n talsa (humanité).

Win yebɣan ad iɣer tasekla ideg yella unamek (amezruy, amennuɣ ɣef tmessi, tamagit..) iɣer ungalen. Yesɛa daɣen yiwet n tesɣunt "ayamun", leqdic-is d win yelhan aṭas, tzemrem ad terzum ɣur-s ɣer usmel : www.ayamun.com


Ɣur-s daɣen ammud n tullisin d isefra.kfs

Amyaru ameqqran imeqqranen Ɛmer Mezdad yuklal aṭas n leqder, yuklal ad as-nerr tajmilt (mačči s tinna akken n wawal kan d ucekker) s tɣuri n yeḍrisen-ines d wayen akk yura. Nekk seg wid i t-iḥemmlen aṭas, ɣas ma werǧin t-mlaleɣ, maca ɣriɣ akk ayen d-yessufeɣ: Ungalen: Iḍ d wass, Tagrest urɣu, Ussan. Ammud n tullisin: Tuɣalin. Ammud isefra: Tafunast igujilen. Ɣriɣ ula d kra n yimagraden i d-ssufɣen yiɣmisen... Ayen yettaru d lebni di tsekla-nneɣ. Ddeqs i d-lemdeɣ sɣur-s, ttɛanadeɣ ad t-cbuɣ, ɣas ma yeṭṭef taqacuct di tsekla tamaziɣt. Ttwehhimeɣ deg-s amek i yessusem, iletha-d kan d uxeddim, yexḍa abrid n widak yessimɣuren ayen meẓẓiyen deg-sen! A wi yufan ad as-d-iḍer warraz n "Nubal" n tsekla, netta yuklal, tasekla-nneɣ ad tt-issinen akk leǧnas. Tegra-yi-d tamawt-agi, ilaq ad tt-in-rnuɣ: Acimi ur yesseɣtay ara agulen yellan di tira n yidlisen-ines?! Ẓriɣ d ayen i d-yessuturen aṭas n lweqt, maca ayen ilaqen ilaq. Amedya: Tagrest urɣu yeččur, iɛebba ayen i wumi ur yezmir n wagulen. Tikwal ad naf awal yura-t akka, seddaw, neɣ nnig ad t-naf yura-t akken-nniḍen ?! Temɣer n tsekla-s ur tessuruf ad ilint deg-s tuccḍiwin di tira. A yi-yessuref ɣef tamawt-agi, ḥsiɣ yugar-iyi di tmussni. Yiwwas ad n-fkeɣ rray-iw s telqayt ɣef yidlisen-is, ma nedder.

Ulac acu ur nettfaka. Kra i d-yeɣlin ɣer ddunit ilaq ad yiwsir. Ayen yeẓẓan, ttɣaren iẓuran deffir ifurkawen. Kra iteddun, neɣ yettmuruden, kra yettarran nnefs, tɣelli tgecrirt, iḥeffu uglim, yettruẓu yifer. Ma d amdan, tikwal yettwaɣ ula d allaɣ-is.
Iseggasen-a ineggura, tamɣart, cwiṭ cwiṭ, ixerreb leɛqel-is, mačči d tinna n zik. Kra tennuɣ d ddunit, ddunit taggara-ya terra-d deg-s ttar. Mi tt-yesni ad as-yales. Tura awal ma izad, ad iruḥ fell-as yiḍes, kra yekka yiḍ d asnirmet. Alamma yedden ccix, nettat tiṭ-is ur teqqin. Imir, ad teddem ssḍel i tẓallit. Ad testtettun, ur tferren azal d yiḍ.

“ Selleɣ-as mi ara tefk lfattiḥa. Ɣur-s d tannumi lfattiḥa mačči s tsusmi, tettmeslay ansi i k-yehwa ad as-d-tesleḍ, amar imi s teqbaylit i tt-tettak, teẓra acu teqqar “ A bab n yigenwan d tmura ! A ssadat imeɛzuzen !” Ad tt-tawi akken azrar n ddeɛwa n lxir, tatut ur tettettu yiwen deg-neɣ. Zik ula d Ṭawes tettawi-tt-id di lfattiḥa. “Ad yeg Rebbi teẓẓa s yixulaf, ad terbeḥ ad tesserbeḥ.” Tineggura-ya, ur as-selleɣ ara tbedder-itt. Tekkes-itt di lfattiḥa, akken i tt-tekkes deg wul-is. Uggaɣ d tidet ɣur-s, dayen temsa.
Mi tfukk taẓallit, tikwal teggan alamma bdan medden tuffɣa. Syin ad d-tekker, bezgent wallen, aqerru-s amzun d tissirt. Mi ara yi-d-taf deg uxxam, tuget d nekk ara tt-yezwiren s ɛelxir ; tikwal ur yi-t-d-tettara ara. Mi teswa cwiṭ n lqahwa, ad tawi abrid n unnar, nnig Yiger-Usammer, din ara taf Nna-Faṭi. Seg wasmi temmut Tḥemmut, attan tuɣal ɣer Nna-Faṭi, yerna tamexluqt-nni ul-is diri-t, ur tt-ḥemmlen ara medden : mačči am tmettut am tayeḍ!

Abrid n Yiger-Usammer

Abrid n Yiger-Usammer ssya d ssya d inijel. Ilaq yal seggas ad yefres. Ma ǧǧan-t akken itett yakk abrid. Abrid n Yiger-Usammer d abrid n leqbayel. Tehri anda ara tɛeddi kan tyuga, neɣ zzayla s tteɛbiyya. Mačči di temdinin ! Abrid yezzi mačči d kra, yekcem gar tferkiwin, iferreq-itent, igezzem-itent, ifettet-itent. Ass ugeffur, tafat cwiṭ kan, ɣellint-d tillas deg-uzal. Abrid-a ɣur-s lhiba. Zik-nni deg-s i d-zwaren, mačči yiwen neɣ sin i nɣan da, dagi i d-ttarran medden ttar. Win yettalasen i wayed ad as-yini "Ad yi-iḥqer ubrid n Yiger-Usammer", neɣ "Nekk yid-k ad nemlil deg Yiger-Usammer. Maca seg wasmi tefra lgirra, tagi n ttar tuɣal amzun akken ttun-tt leqbayel, wa ur d-izeggir i wayeḍ. Zik, adrum ara tekcem tagi n ttar ḥseb-it amzun yenger dayen. Wa ad t-id-yettaǧǧa i wa, lǧil i lǧil. Ad yekker walbeɛḍ ad yessefqed i lexla, neɣ ad isewweq, akka kan yerra ccɣel-is gar wallen-is, tameddit ad t-id-awin deg-uferrug. Ad t-ssensen, ad t-ssirden, ad ẓallen fell-as, ad t-meḍlen. Awal ad yeffeɣ, d aṭṭan i t-yenɣan neɣ d tiɣirdemt i t-yeqqsen, neɣ yeswa aman n terga, tewwi-t tawla n yiɣeẓran. Yiwen ur d-ibedder ttar neɣ lmut s uḥerbal. D tin n Rebbi. Teččur-as. D ayen yuran. Ayen i d-yewwi di twenza, meskin. Yebɣa-t Rebbi. Imawlan-is ur ttgallan deg-yiwen. Maca ẓran ansi sen-d-tekka tyita, ẓran anda ara tt-rren. Urɛad i d-itezzi useggas adrum axsim ad tt-yeṭṭef teḥma : yiwen wass ad ɛebbin albeɛḍ degs-en. Netta daɣen d tiɣirdemt i t-yeqqsen, neɣ yeɣli-d si tulmut, neɣ yettewt-d seg uẓaɣar. Ad as-xedmen akken xeddmen medden. Ad t-meḍlen d azedgan. Teččur-as. Ad run fell-as kra n wussan. Ad ssensen fell-as. Ttar ur t-id-ibedder, maca yezga irekkem deg wulawen. Akken, wa ad tt-id-yettaǧǧa i wa. Aṭas n yiderman, yernu seg widak izemren, ggwten deg-sen yergazen, i d-yegran deg-sen anagar yiwen učamɣar ur yettaf win ara t-imeḍlen. Ad d-yeqqim i yiman-is, d inigi n tebrek deg zzren medden. Leqbayel wissen anda d-wwin deɛwessu, yerna tḥuza-ten.

ukkis si :

Ɛmer Mezdad: Iḍ d wass 
Adlis iffɣ-d ɣur Asalu-Azar di Ldzayer deg useggas 1990

Imyura n tmaziɣt bdan ttbinin-d.
Bab imeslayen agi d yiwen degsen.
Ma yella nettnadi ɣef tidett, di tegnitt agi ideg yal yiwen la yeqqar felli i tebna, ilaq aɣ a d-nini yiwet lḥaǧa:
Ɛmer Mezdad yusa-d ger wid isersen lsas amenzu i tira n Tmaziɣt. Cfiɣ di 72 nella d inelmaden di Ben Ɛeknun, Ɛmeṛ ittaru. Ittiki degsent irkwelli. Yurar yidneɣ ass-mi nessuli "A Muḥend rfed tabalizt" n Kateb Yasin. Yurar ulama yettkukru a d-ibin zdat medden.
Tefka-tt teswiɛt; Akka i tebɣa tmaziɣt.
" Ma ilaq a newwet amendayer, a-t newwet " i d-inna ussan nni. U yewwet-it. Icna, issefra, ittiki di terbaɛt Imaziɣen Imula. Illa degs ass-mi tebda.

20 iseggasen aya, ulac iḍ, ulac ass ideg i-ɣ izgel wugur.
" I lukan at-truh tnuda nneɣ uqbel a nekfu aḍref. ɣurneɣ i gurez umezruy n tmaziɣt. Imezwura aṭas yidsen ǧǧan-tt. Wid deffir nneɣ ulac later. I lukan a-d iɛeddi lǧil nneɣ uqbel annesufeɣ aḍref... " D wagi i d aɣbel nneɣ.
Aḍref yekfa, tira tettkemmil.
Nebna-tt ɣef tidett d nniya.
" Win ixeddmen ɣef tidett isawaḍ " i-s inna Ferḥat.

Ungal agi ibna ɣef sin wudmawen. Yiwen wudem yuɣ-d azar di tirga n yiḍelli. Udem nniḍen ittnawal di tallit n wass-a d wayen i-ɣ ittraǧun azekka. Yiwwi-d ɣef ubrid ideg d nekka.
Akken i ɛeddant fellaɣ.

Llan wid icennun s taɣect nsen. Ɛmer Mezdad ittcewwiq s tira ines.
ɣiwel ssufeɣ-d ungalen nniḍen. Wid nni turiḍ ass-mi tfelleq tasa. Zṛiɣ llan, zṛiɣ wejden...zriɣ a d-ffɣen. ɣiwel...
ɣiwel ssufeɣ iten id.
Fellak at-tifsus taɛkemt. Fellaɣ a d-tifrir tagut.

Sɣur Saɛid Seɛdi

"Ageffur ad yekkat setta wussan setta wuḍan, aman ad d-ɣlin seg igenni yerna ad d-alin seg uzegza. Kra yellan yumes ad yirid, kra yellan yerka, ad yuɣal zeddig. Iɣezran isaffen akken ma llan ad d-ḥemlen, aṭas ara iɣummen seg tɣezza d idurar; tugett n tzemrin, tugett n tselnin ad zzrent, isekla yakk ad d-qellɛen seg iẓuran! Lmal agugam, wid yettferfiren, wid yettmuruden, wid yessurufen, akken ma llan ad menɛen! Ma d imdanen arraw n wergaz d tmettut, amur ameqran ad ddun yakk deg waman: anagar urẓinen akked igellilen ara iselken; seg lehhu lhan d nniyya-nsen ur tezzren ara: mi ṭṭfen deg leɛnaya-nsen, ad ten-id-ssusfen waman!" 
"Mi yurad kra yellan, imir ad d-ters yiwet n talwit dayen kan, tamurt d wayen i tt-yeččuren dɣa amzun ass-nni i d-lulen. Ass-nni Rebbi-ameɛzuz ad yefreḥ ad t-id-tuɣal tasa fell-aɣ (...)"
"Ad d-iɣer i tgerfa ad as-yini: " Axx, a tagerfa, tikkelt nniḍen ad am-fkeɣ lamana: tayemmust-a, d tin n yedrimen d tmussni, ta nniḍen, d tin telkin d ilefḍan. Tin n telkin d ilefḍan, awi-yasen-tt i Nutni, smir-itt fell-asen, tin n yedrimen d tmusni smir-itt ɣef Leqbayel! " "

Wayi d asefru af Yennayer yura-t Ɛmer Mezdad di 05 Nunamber 1975, ittwakse-d seg adlis n isefra ines Tafunast Igujilen. 

Ma yella tram a tt-ɣrem ugar af Mezdad d yedlisen-is, rzut ar wesmel i d-yesbed da: 

Iqbayliyen ittwasnen Iqbayliyen ittwasnen










Muḥend u Yeḥya Muḥend u Yeḥya

Muḥend u Yeḥya d argaz umezgun aqbayli, ilul di taddart n At Rbaḥ deg Ibudraren. Imut di Paris, Franṣa di 2004, di leɛmr-is 55 isegasen. Aṭas n ceqqufin umezgun id yerra ar teqbaylit si tutlayin nniden. Daɣen aṭas n iḍrisen umi yura i ccenayen n teqbaylit, gar-asen: Ferḥat Mhenni, Yidir, Takfarinas, Malika Dumran, Sliman Cabi, atg.

Idmawen iqbayliyen Idmawen iqbayliyen










Ferruǧa Sudad Ferruǧa Sudad

Ferruǧa Sudad d yiwet tmedyazt taqbaylit, d tameɣnast af tutlayt n tmaziɣt. Tlul di 17 meɣres 1934 di taddart n At Lqayed, ddaw udrar n ǧerǧer di lɛerc At sedqa di tama Iwaḍiyen d Wegni Geǧran. Am tilawin n leqbayel n talit irumyen, ur i ttidiṣaḥ ad tekcem ar uɣerbaz. Lamaana aɣerbaz n dunit tezmer ad teselmed aṭas i medden imi tilufa ik 3eddan fellas mačči d yiwet : tamettant n gmas Ramḍan di trad mgal Franṣa (1954-1962), tamettant n gmas wayet Amar di yiwet n laksida n tkarust deg segwas 1993, lehlak n wergaz-is d acḥal isegwasen armi d tmettant-is deg 1985. 

Anecta yakw ig ɛeddan fellas, Ferruǧa Sudad tsuqlit-id ar isefra. Aṭas isental (sujets) af ayen i-t-sefra, gar asen: trad mgal irumyen, af watmaten-is imuten, af wargaz-is, tidyanin n tefsut tabarkant di tmurt n leqbayel (2001), af inig (lɣwerba) n leqbayel, tilufa n twaculin s umata. Tebda tamedyazt asmi tesɛa 24 isegasen, mi yemut kan gma-s Remḍan deg 1958. D tilufa n ddunit, akw d umenɣi af izerfan n wemdan d tutlayt tamaziɣt, d anecta yakw id yibwin Ferruǧa Sudad s anar isefra. 

Tidyanin n tefsut tabarkant i yebdan di tagara n ibrir (kuzyur) 2001 ar nant i Ferruǧa Sudad afud amuqwran i waken a ttkemel deg mecwar n tmedyazt. Imi anect-nni iqerḥitt nezeh, aken yakw iqreḥ iqbayliyen, u yal amdan isɛan ul. Asmi id ḍrant tidyanin agi, yufatt lḥal di tmurt n Kanada di Marikan ugafa, ar yellis. Din t-tteka di yal temesbanit id yellan din sɣur leqbayel, ama di tɣimant n Muriyal neɣ tin n Uṭawa, tamanaɣt n Kanada. Illa wanda teṭef ula d asawaḍ i waken ad sebgen urfan-is s isefra i texdem ilmend n tedyanin agi n tefsut tabarkant. A tnan kra isefra i texdem ilmend n tefsut tabarkant:

Ayen yeḍran di tmura

Nettwaḥqer

Ḥkemn-aɣ-tt Waɛraben

Asefru agi tewit-id Ferruǧa Sudad asmi i teḥder i tikelt tamezwaru di yiwet n tmesbanit di Kanada deg yunyu (sedyur) 2001.

Aṭas i mazal gnen

Ferruǧa Sudad imi twala amek leqbayel gan afus deg fus di yakw timesbaniyin id yellan di Kanada akw d lwilayat n marikan ugafa (USA) di 2001, texdem-ed yiwen usefru af wanecta.

Iɣriben

Asefru agi d tajmilit i texdem Ferruǧa Sudad i leqbayel i gellan berra n tmurt, af uqedcen nsen af tmaziɣt
akw d izerfan n weɣref aqbayli. 

Ferruǧa Sudad tsufri s tmettant n Yemma-s, , n wergaz-is, n sin n watmaten-is, n mis awḥid. T rebbad u tsekred krad (3) n tullas. Deg 1985, argaz d win i t sɛeda 28 isegwasen yebweḍ tisureft n yakuc. Mraw yan (11) isegwasen ar zdat, yellis tamecṭuḥt tuneg ar tmurt n Kanada. Anecta iǧad degs aṭas n leḥzen imi d nettat i gellan d amwanes-is deg uxxam acku snat nniden yufad lḥal fɣent zewǧent. Af tilufa agi yakw n ddunit: lɣwerba, iminig n yellis, tamettant n wergaz-is, d ttin n yemas, atg., tebbwid fellasen isefra, atnan kra seg sen: 

Lɣwerba

Tafsut Imaziɣen di Kanada

Asefru id iteddun af wasmi i temut yemma-s n Ferruǧa Sudad. Mi tekcem yemma-s ar ṣbiṭar n Tizi Wezzu, azekka-nni tesewjad i wakken a tterzu fell-as ar ṣbiṭar. Tekred af 5 n tifawin (ṣbeḥ) i waken ad taweḍ zik ar Iwaḍiyen, azal n 5km si taddart-is, s wanda lkiran (Bus) ttruhun ar Tizi Wezzu. Ihi tebbweḍ uqbel lawan s waṭas, tella tettraǧu, s wayen yakw i yasdeqḍa i yemma-s. Yufad lḥal tella temut, u srabes n ṣbiṭar sawḍen isalen (lexbar) ar taddart-is af tmettant-is mebla ma tezra yell-is Ferruǧa i tt-ittrajun di berra d acḥal n swaya. Anecta ijjad degs aṭas n later, ladɣa ayen id yernan mačči d yiwet: tazwara tawacult ilaq ad taf iman-is aṣenduq. Mi ruḥen a t idqelben uɣalend, yufad lḥal, ixedamen ay zemlen (signer) tawafɣa n tmerḥumt fɣen. Isyin akin anwa ara yzemlen, armi bessif i tuffa.
Imir-en akin, nnan asen belli ulac takaruct n Ambulans a yawin tamerḥumt. Tara tmara tawacult a-tt-tawi di tkarust menwala. Anecta yak tebbwid fell-as asefru, atan:

Asefru id iteddun af tmettant n wegaz-is Lemsawd. 

Asmi yemmut Lemsawd

"Imawlan" is a tribute to the poet's parents. The metaphor as male and female partridge is recurrent in Kabyle poetry and symbolizes beauty.

Imawlan: iferraǧ d tsekkurt

Akend nenna Ferruǧa Sudad tlul deg 1934 d akud asmi i llan i Franṣiyen di tmurt irumyen. Tesɛa aṭas
n teḥkayin af traḍ mgal irumyen agi. Ura d tettat tetteka, tefkad amur-is. Amek yakw i tuder i traḍ, teḥkat-id di kra isefra.
Atnan kra degsen:

Amǧahed

Awi snen ad yessefru

Ur neqbil ara

Asefru yagi n yiwet n tmettut i sittilin i tmedyazt Ferruǧa Sudad, isem-is Faṭima n At Musa, umi d cfa fell-as. Atan ihi: 
Aɛrab Sexxi Aɛrab Sexxi

Aɛrab Sexxi d amedyaz, d argaz umezgun, d awaziw n tilizri aqbayli yettidiren di Kanada, di marikan ugafa. D yiwen ger iɛegalen n Tidukkla Tadelsant Tamaziɣt di Uṭṭawa-Ḥull, d anamzul uselway ines.

Ilul deg 1959 deg At Abdelmumen, di tama Iwadiyen. Ger waṭas n leqdicat ixedem, illa d ameskar n yiwet n tcequft umezgun ifazen, umi isema : "Tidak Nna Fa".

Cendrillon Cendrillon

Cendrillon d yiwet n tmacahutt taqburt i d-yura umeskar (auteur) alatini Élien ("Claudius Ælianus") deg tidmi tis ⅠⅠⅠ seld tlalit n asar Ɛisa. Élien iḥka-d amezruy n yiwet n teqcict tamaṣrit, umi qqaren Rhodope (""), umi yuker Igider taṣebaṭ-is, u yeweḍa-s ugellid ferɛuni Psammétique, i iwehmen deg ṣebaḍ agi. Dɣa yahed iwakken slid taqcict isɛan aṣebbaḍ-agi ur izweǧ ara.

Tamacahutt agi n Cendrillon telḥa d acḥal n tidmi u deg acḥal n tmura akk d imenzaw (continents). Tura akka llant azal n 500 ilqam (versions) ines, akk mgaraden-t : si tmacahutt n Rhodope, ar tin n walqem n tmurt n Cenwa i yettwarun deg tidmi tis ⅠⅩ, ar win n tmurt n Arminya n Bo Than, neɣ alqem n uṭalyani Giambattista Basile umi isemm-a "Tamcict m’iɣiɣden" ("La Chatte des cendres") deg 1634, neɣ asummur (ballet) n Rudolf Noureev, i yellan d tumgi taskilant (mythe littéraire) i ssqedcen, umi yawden aṭas n imeskar atraren am : Luc Plamondon, ameskar usaru azawan "Cindy, la Cendrillon des temps modernes" i d-yefɣen deg 2002.

Isem n Cendrillon ikka-d seg awal Iɣed. Di tmacahutt n Ccenwa, taqcict nni isem-is Ye Xian (""), i cuban ar w-awal almani Aschen, i bɣan ad yini Iɣed, dɣa am wawal n teǧlizit "ashes" i d-yusan seg iwen n wazar.

Tamcahutt n Cendrillon wid i s-yefkan iman, u aran-tt tettwasen ar ugar n medden di yal tamurt, d imyura n tmucuha Charles Perrault deg 1667 s walqem ines umi yefka isem "Cendrillon ou la Petite Pantoufle de verre", akk d win n watmaten Almaniyen Jacob d Wilhelm Grimm deg 1812, umi fkka-n isem "Aschenputtel", neɣ s tefranṣiṣt : Cendrillon.

Amyaru d umedyaz aqbayli Essaid At Maamar, yerra-tt id daɣen ar taqbaylit. Isemm-a-yas aken i yella w-azar n awal Cendrillon M-iɣiɣden. Di tmacahutt agi, anaf akk isem-awen, akk di medqan n tmurt tazawt. Atan wedris amek i gella (sɣuṛ imyura.net) : M-iɣiɣden.


Hänsel d Gretel Hänsel d Gretel

Hansel d Gretel, neɣ s tutlayt talmanit Hänsel und Gretel d wiyet n tmacahutt mucaɛen si tmurt n Lalman (Jirmani), id yeffɣen deg 1812 sɣur imyura : Wilhelm Grimm d gma-s Jacob Grimm. 

Hansel d Gretel d yiwet n tmacahutt imucaɛn aṭas ger yakk t i yuran watmaten Grimm. Teffeɣ-d di Fransa deg 1985 ar tizrigin 'Michel Albin', teḥka-tt-id 'Sarah Hayes' s tugniwin n 'Colin Hadley'.

Amyaru d umedyaz Essaid At Maamar yessuqel-d u yemsas-d (adapter) tamacahutt agi ar tutlayt taqbaylit. Isem-awen n "Hänsel akw d Gretel", yerra-ten s teqbaylit: "Ḥmiṭuc d Duduc". Attan amek i tella temsast n tmacahutt agi ar taqbaylit. Atan wedris amek i yella (sɣur imyura.net): Ḥmiṭuc d Duduc

Hansel d Gretel, s tewzel, wigi d sin watmaten, aqcic Hansel s weltma-s Gretel, d arraw n yiwen umzenzu n tesfaḍ, sbeɛden seg wexxam i wakken ad qelben af yiwen ugummu di tisgi. Yufa-d lḥal d iḍ, dɣa ṭsen armi s tufat (taṣebḥit), zdat n yiwet n tiɣremt (château) iččur d cakulat d yal tawsit (genre) n tiziḍanin. Lameɛna ur ẓran ara belli d yiwet n temhergit (taseḥḥart : sorcière) i izedɣen din, isem-is 'Massepain'. Hansel i ttwaṭef d ameḥbus, ma d Gretel tenna-yas d temhergit ad sewǧed i usewwi, dɣa Gretel teḍqer-is ar timest, u tesefɣ-ed gma-s d yal aqcic i yellan di takurmut (prison). 

Slimani Slimani

Slimani, d isem n ccna n unazur aqbayli Meṭref Sliman. Ilul ass n 08 uwenbir 1945 di taddart Agni Ḥmed di tɣiwant n Ayt Yanni. ɣur-es 4 n warrac. 

Iɣra deg uɣerbaz amezwaru deg Ayt Yanni, i syin ikemmel taɣuri ines deg CNET n Tizi Wezzu. Yuɣal ay xeddem di seḥra n Lezzayer di Lbiṭrul, iḥbes axeddim deg Yebrir n 2005. Tuddert n taẓuri ines teqqim azal n 10 isegasen kan.



Takfarinas Ḥsen Zermani Takfarinas Ḥsen Zermani

Ḥsen Zermani, s yisem-is n taẓuri, Takfarinas, d yiwen unaẓur n ccna atrar aqbayli. Ilul deg taddart n Tqesray deg useggas n 1958. Tiqesray d yiwet n taddart i d-yezgan di Ledzyer tamanaɣt, teččur d iqbayliyen.

Lameɛna Ḥsen Zermani, yefruri-d deg wul n tmurt n Leqbayel, di taddart n Tizi Tɣideṭ, taɣiwant n Iɛekkuren di temnaṭ n Tizi Wezzu.

Ḥsen Zermani, akken d ameẓyan yufa-d iman-is d anaẓur am waṭas n iɛeggalen di twacult-is. Iḥemmel ad yecnu maca, werǧin yerra di ddehn-is d akken a d-yas wass ad yaweḍ ɣer wanida yewweḍ ass-a acku, di tallit-nni n 70, yeqwa-d lḥers ɣef tmurt labaɛda ɣef tutlayt n tmaziɣt. 

Ḥsen Zermani iḥemmel aṭas aẓawan, imeddukal-is d tawacult-is ladɣa baba-s, sḥersen-t akken ad iruḥ ɣer nnuba n iḥeffaḍen uzekka n umaṭṭaf wis II yella a yeselḥay unaẓur Crif Xeddam, acku walan-t icennu akken iwata.

Deg useggas n 1976 iɛedda-d di tesgilt-agi, anda yewwi arraz amezwaru. Akken ad t-yessebɣes, baba-s yuɣ-as-d snitra-s tamenzut acku, yella yetturar s snitra i d-yexdem s tebelyunt n zzit. Dɣa dinna yekcem s annar n tẓuri s yisem i yefka i yiman-is "Takfarinas", i yellan d isem ugelid deg umezruy imaziɣen. Mi d-yufrar Takfarinas di nnuba n iḥeffaven, yessekles aḍebsi-ines amezwaru "Yewwa ṛṛemman" ɣer Maḥbubati d l’Oasis, maca, amahil-agi d win ur s-neɛǧib ara.

Deg useggas n 1979 iruḥ ɣer Fransa, din Yemlal d Yidir i d-yesnulfan axxam n usizreg Azwaw anda yessewjed ad iɛiwed i usekles n uḍebsi-nni-ines maca, ɣer tagara yessuffeɣ-it-id ɣer tezrigin "Triomphe music".

S wakka Takfarinas yuɣal d iminig, am netta am tugti n icennayen iqbayliyen yerwa lḥif, yerwa aksar d usawen akken a d-iḥelli amḍiq-is. 
Almi d asmi i yexdem Yidir tameɣra di l’Olympia deg useggas 1980 i yebda yettifrir-d Takfarinas. Imi yecna di tmeɣqra-yagi. Deg wakken yeɛǧeb aṭas i lɣaci, yenced-it-id Buǧemɛa Semɛun, neɣ Buǧma Agraw akken ad cnun lwaḥid, yeqbel ad yiki deg "Agraw" imir-nni i d-suffɣen tasfift "Ccef n uparti" maca ikemmel deg usuffeɣ n iḍebsiyen i yiman-is: "Aɛessas n zher-iw"; "Zzin d wedrim" deg useggas n 1983. Yuɣal yemsefraq netta d tarbaɛt n wegraw.

Deg useggas n 1986 yessuffeɣ-d sin iḍebsiyen "Way telha"; "Arrac", deg-sen iɛawed yessefti deg umareg, akken ad t-yesnerni. Deg wayen yeɛnan isefra yexdem d imedyazen imeqranen yecban Ben Muḥemmed, Muḥya, Bessaɛud Muḥend Aɛrab, Muḥend Umusa, Mulud Ayt Ɛmer, ma d tura ixxedem d Kader.

ɣer tama n imedyazen-a Takfarinas yugem-d aṭas di tgemmi n ccna aɣerfan wid yecban Lɛenqa, Ccix Lḥasnawi, Sliman Ɛazem... atg.

Mbaɛɛd Arrac, Way telha, Aɛessas, Zzin d wedrim, Takfarinas yessuffeɣ-d aḍebsi "Ṛṛemman" s wayes yettiki deg tesgilt n "Hit parade de world music Europe charte", din i d-iḥella amḍiq wis ukuẓ deg useggas 1994.

Deg useggas n 1996 yessuffeɣ-d "Salamat", deg useggas n 1999 yerna-d sin iḍebsiye n "Zaɛma zaɛma", Ddu deg wa d iḍebsiyen i isekren lhul deg umaḍal meṛṛa ladɣa di tmurt n Lezzayer. 

Deg useggas n 2004 yessuffeɣ-d ukuẓ n iḍebsiyen ideg yerra tajmilt i tlawin anda bɣunt ilint.

Takfarinas yexdem d inaẓuren n umaḍal am tarbaɛt "Sixun" i deg yella Michel Alibo, Louis Winsberg, Karim Ziad, atg. Ma deg uḍebsi-yagi aneggaru yexdem d umaṛṛuki "Idbasaɛid", rnu ɣer-s inaẓuren n ddunit meṛṛa am "Jef de la Cruse", Yin Jian, Jamaikan Sly Dunbar d Robbie, atg.

Takfarinas yefka isem n YAL i ccna-ines, ɣef wanect-agi yenna-d :

Farida At Ferrux Farida At Ferrux

Farida At Ferrux d tamusnawt di tusna n wemdan d laṣel. Tlul di taddart Iɣil Bugni di Tamurt n leqbayel. D taselmadt di tesdawit 'Aix-Marseille I' di Franṣa anda tesɣaray tusna n laṣel (ethnologie). Tesufɣed adlis akw d umyaru Nabil Fares isem-is : de l’anthologie Effraction. Poésie du tiroir di 1993. Tetteka deg udlis aneggaru n Ṭaher Ǧawut umi isema : La Kabylie, photographies de A. Marok. Adlis i d yefɣen di 1997.

Adlis aneggaru n Farida At Ferrux d win umi tsema: "Cheikh Mohand, Le souffle fécond" (Volubilis, Paris, 2001. Tazwart n Muḥemmed Arkun).
Yalla Seddiqi Yalla Seddiqi

Yalla Seddiqi d yiwen umyaru d umnadi n tasuta tamaynut i zemren ad yefk iman amaynut i yedles aqbayli. Ilul-d ass n 1 yennayer 1970. Tira ines tettmekatay-d imyura imeqqranen am Ṭaher Ǧaɛut.

Yalla Seddiqi yettidir di Franṣa, yura aṭas n isefra deg waṭas n tesɣunin, u yarad yakw tizlatin n unazur Lwennas Meɛṭub ar tefranṣiṣt di yiwen n yedlis, umi isema "Lounès Matoub, Mon nom est combat", id ifɣen ar tizrigin "La Découverte", di 'Paris' di 2003. Isufɣed daɣen yiwen n wuṭun af Tamurt n leqbayel di tesɣunt "Europe". 

Yalla Seddiqi, akw d umyaru Yazid Bekka, ssufeɣ-d yiwen n wedlis umi seman: "Kabylie belle et rebelle", di 'Paris' deg 2006.
Muḥemmed Igerbucen Muḥemmed Igerbucen

Muḥemmed Igerbucen d argaz uẓawan aqbayli i yettwasnen nezeh ama di tmazɣa ama berra deg umadal.
Ilul deg 1907 di taddart At Uccen, taɣiwant Aɣrib, di Tizi Wezzu. Imut deg 1954. Asmi isɛa 17 isegwasen ill yeqqar timsirin uẓawan. Deg 1923, yunag ar tmurt n Leǧliz akw d yiwen n wergaz n Ikus (Ecosse), Mas 'Fraser Ross'. Illa yesɛa akal di Cercal. Yiwen n wass illa di tmurt leqbayel, yesla i tjewaqt n umeksa amecṭuḥ Muḥemmed Igerbucen. Icaṭew, dɣa yebbwi-t yid-s i waken ad yelmed aẓawan. 

Ikcem ar uɣerbaz ageldan uẓawan (Royal Academy of Music), anda yelmed azawan seg ufus n uselmad Livingson.

Mas 'Fraser Ross' illan isɛa akal di tmurt n Tuṭrict, yewwi yid-s Muḥemmed Igerbucen ar tɣiwant n 'Wien' i waken ad ikemel almad uzawan deg iɣerbazen uẓawan imuqranen i yettwasen di 'Wien', sddaw ifasen n usnelmad 'Alfred Grunfeld'.

Muḥemmed Igerbucen ise 18 isegasen asmi ifka 'Concert' ines amezwaru di 'Bregenz' deg wasif n Konstanz. Mi ɛeddan 3 isegasen u ulmad, yuɣal-d ar tɣiwant n Lezzayer, i waken ad izer imawlan-is. Lamaana ur iɛeṭel yuɣal. Isem-is yuɣal mucaɛ imi yuɣal iqedec ula d Aẓawan n isura. Asaru amezwaru umi yexdem aẓawan, d 'Aziza'. Isyin ixdem win usaru 'Dzair' af umḍiq n 'La Casbah'. Amseḍru isura Mas 'Duvivier' i sutra-s i waken ad yexdem aẓawan usaru yettwasnen: "Pépé le Moko". 
Isyin ixdem aẓawan usaru "Terre idéale" af tmurt n Tunes.

Deg 1938, imlal d unaẓur Salim Ḥelali, yettwasnen imiren nezeh, i sekla-s azal n 50 n tezlatin. Isyin tebɛent-id inazuren wiyaḍ, ṭaqa deg-sen d leqbayel. Deg useggas agi, ixdem daɣen aẓawan n usaru 
"Kaddour à Paris" n Mas 'André Sarrouy'. 

Takubanit 'Metro-Goldwin' n marikan t sawl-as-d i waken as-yexdem aẓawan n usaru 'La Casbah', neɣ "Pépé le Moko" s marikanit. amaṭaf BBC n Legiz i sawlased i waken ad iselḥu 'orchestre symphonique' ines. Imnezhen igliziyen ur tǧeɛlen ara d aqbayli, ḥesbent d arusi, dɣa fkan-as isem arusi "Igor BOUCHEN".

William Shakespeare William Shakespeare

William Shakespeare d amedyaz yettwasnen ugar, d argaz umezgun, d amyaru n yedles aglizi. Ilul ass n 23 ibrir (kuzyur) 1564. Immut ass n 23 ibrir (kuzyur) 1616. 

Ticequfin n Shakespeare


Ticequfin umezruy n Shakespeare


Ticequfin n tayri n Shakespeare

Tasekla nniḍen n Shakespeare

Af tuddert n Shakespeare
Imaziɣen ittwasnen Imaziɣen ittwasnen
Pablo Picasso Pablo Picasso

Pablo Picasso (s Tespenyult: Pablo Ruiz Picasso), ilul di temdint n Malaga (Spanya) ass n 25 tuber 1881, immut ass n 8 yebrir 1973 di Mugins (Fransa) d imsuneɣ, d asreɣɣat yakk d anaẓur imeẓri Aspenyul , akken iga d yiwen seg inaẓuren yettwassnen yakk deg tsut tis 20 akken yettwasimes (yettwansab) ɣur-s ugalaz n usnulfu n amussu n tgesset deg tẓuri

Pablo Pecasso ilul deg useggas n 1881 g temdint n Malaga deg unẓul n Spanya seg twacult talemmast n tegnatin. Pablo Pecasso yella d aqcic amezwaru deg twacult-is, imma-s d María Pecasso (dɣa yeddem isem-is) ma d baba-s d José Ruiz yellan d aselmad n ussuneɣ 

[[Taggayt:



[[Taggayt:Tameddurt|Picasso]]
[[Taggayt:Taẓuri|Picasso]]
[[Taggayt:Imsunɣen]]
[[Taggayt:Imsunɣen ispenyulen]]
[[Taggayt:Tilalliyin n 1881]]
[[Taggayt:Timekkasin n 1973]]At Yenni At Yenni
Camy Lbaz Camy Lbaz

Camy Lbaz neɣ s yisem-is unṣib Abdelqader Cmini d yiwen yettekkan di tlalit n terbaɛt n Abranis. Daɣen d amyaru. 

Ilul ass n 26 tuber 1944 deg At Wertiran di temnaṭ n Leqbayel. Yunag ɣer tmurt n Franṣa netta di leɛmer-is 14 iseggasen. Ar ass-a d iminig, yedder gar Fransa d tmurt-is Lezzayer. Camy Lbaz mačči kan d anaẓur maca d amaru daɣen. Yura aṭas n wungalen, yessekles timucuha n zik ɣef iḍebsiyen CD Rom. ɣur-s mačči d yiwen usenfar deg wennar n tsekla.



Dihya Tadmut Dihya Tadmut

Dihya Tadmut neɣ Tadmayt (s teɛrabt : "El" "Kahina"), aken i s-semman waɛraben asmi d kecmen Tamazɣa, tella d tagellidt tameknast (guerrière) tamaziɣt i yettmenɣan mgal unekcum n weɛraben s tamurt-is ger useggas 695 d 705. Tfrurɣ-d di lɛarc Igerwan n Iznaten di Wawras. Aken llan igelliden imezwura imaziɣen n Numidya, teffeɣ-d d tagellidt si tefranin n usqamu n tidukla n laɛrac d tudrin. 

Dihya d udem amenzawi, nettat d Aksil n wazbu amaziɣ di tefriqt n ugafa mgal unekcum n yemselmen seg usamar ger isegasen n 695 d 705. Asmi kan i d kecmen dɣa, tadukli tasartit d tadeblant n tmazɣa usamar akw d tlemast (Awras n tura) tela s daw ufus n Aksil neɣ Kusayla s taɛrabt. Asmi yemmut di 688 d Dihya i yuɣalen d aqerru n wazbu mgal iɛraben.

Tutlayt tacawit Tutlayt tacawit

Tacawit neɣ Tawrasyant d tutlayt i ttmeslayen Icawiyen di temnadt n Awras deg usamar n tmurt n Lezzayer. Tacawit tettekki deg twacult n tutlayin timaziɣin. Asmi d-yura tajerrumt tameẓẓyant n Tcawit G. Mercier (1896) yenna d akken imaziɣen izedɣen Awras semman iman-nsen "Qbayel", semman tutlayt-nsen "haqbaylith". Awal n Teɛrabt "cawiya" yella kra n yir awal, anamek-is d imeksawen. Maca d awal i iseqdecen aṭas, alarmi tura ula d imaziɣen n awras semman iman nsen "Icawiyen", yerna tutlayt-nsen "Tacawit".

Timaẓlayin (lwilayat) anda ttmeslayen tutlayt-agi d: Tabatent, Xenclet, Suq Ahras, Um Lebwaqi, Tbessa, Qsenṭina, tiɣawinin di wenẓul n Sṭif d umur n ugafa n tmaẓlayt (tawilayt) n Tbeskert.


eg > ey "sker" ; 

mger > myer ; 

bzeg > bzey/bziy 


tagrest > tajrest ; 

mger > mjer ; 

ajenna (< agenna) "igenni" ; 

ajertil (<agertil) ; 

aniji (<anebgi) "inebgi"

neknin > necnin "nekni" ; 

(a)kal > cal "akal" 

kkat > ččat "wwet" ; 

nekkenti > neččenti. 

Wanag, aznaɣri amaziɣ /y/ tezmer ad tuɣal d tiggeɣt tanɣant /g, gg/ : 

Zdat tiggeɣt taɛeẓẓugt – /y/ ad yuɣal /k/ > [ç] : Tazdayt > Tazdaçt ; 

Tahyuyt > Tahyut, "Taqcict"...

Takfarinas agellid Takfarinas agellid

Takfarinas neɣ Takfarin yella d aqerru n trad mgal Rruman di tidmi amenzu baɛd talalit n Ɛisa (yemmut deg useggas 24).

Isem-is s tlaṭinit d "Tacfarinas" (ljenitif "Tacfarinatis"), anamek-is d "win n Takfarin" wissen yella "Takfarin" (neɣ "Tikfarin") d isem n teddart ansi d-yekka.

Takfarinas yella d aserdas aqbur n lɛasker n Rruman. Yessemlal-d kra iserdasen yid-es, u ffɣen-d si lɛasker n Rruman, anda ruḥen ad nnaɣen mgal ugellid n Muritanya Yuba II, i ḥesben ixeddem ilmend Rruman, u d wigi i t-yesulin ar udabu n tgelda n Tmazɣa.

Mi ɛeddan 7 iseggasen n trad, yuɣal yenɣa-t lkunsul n Rruman di Tmazɣa Dolabella.

Mali Mali

Mali d isem n tmurt d-yezgan di tefriqt, tamanaɣt-ines d Bamaku. Zedɣen-t 11 340 480 n medden.
Muḥ Crif Muḥ Crif

Muḥ Crif d argaz umezgun, d amedyaz yernu d anaẓur n taklut aqbayli ittidiren di Marikan ugafa. Illul deg At Dwala di Dugembeṛ 1954. 

'Lemri'

Di targit muqleɣ

Ɣer lemri beddeɣ

Amecwaṛ akk-a yenna-k
A wlid-i tuɣeḍ tannumi

A k weṣṣiɣ beddel tamuɣli

Nniɣ-as ayen? yuɣal yenna-k
Ili-k d lefḥel akw-id bedd s ibeddi

Mel-iyi-d win yellan deffir tannumi

Nniɣ-as ugadeɣ, yuɣal yenna-k
Bru i takurt

Ma telliḍ d mmis n tmeṭṭut

Nniɣ-as ṭṭef imi-k, yuɣal yenna-k
Tiyita udem-ik ad icceqqeq

Ma teqqimeḍ akk-a ul ad yeɛweq

Nniɣ tkellxeḍ-iyi, yuɣal yenna-k
Teffreḍ deffir tannumi

Ussan at-tɛeddin aḥlili

Ṛuḥ agwem-d kkes bufessus i wudem-nni
Illa wayeḍ am keč

A t nissin, a t nwali
Azzeka-yen ukiɣ-d

Ddunnit tuɣal-iyi d ilili.

D acu-t wagi?
D acu-t wagi?

Walaɣ iceqqeq

Igenni iberreq

Si tafat ul yebɣa ad ifelleq

Awal ur s izmir ara

Win tt ifran yefhem-iyi

Leɛnaya n Ṛebbi d nnbi

Tafat ɣer sdat ar tt iwali

Awal ur s izmir ara

Tafat-agi am tteswiṛa

Tettezzi teddawaṛr akk-a d wakk-a

Tettawi lewhi deg wul-iw Ṛebbi yeẓra.

Win di ddunnit
Win di ddunnit ur nezhi

Am izimer ur yerzi

Mi yewweḍ ar din, a d-yezzi
Ma d win yewwi zzhu

Itteffeẓ kan irennu

Yexleḍ uqeṛḥan d leḥlu
A Ṛebbi lmizan yewɛeṛ

Abrid wwiɣ d axeṣṣaṛ

Afḍis ay-en iwala d amesmar
Ifassen n teslit reqqmen

Allen-is ttberriqen

Ttawant neɣ d laẓ yectaqen
Ay isli wenneɛ tikli

Ul-ik awi-t deg icimi

Ili-k d lefḥel qim ɣef yiri
Issin, fhem tadukli

S tiṭ talemmast tamuɣli

Ṛebbi yiwen yid-ek d anagi
Xas bbid si zik-nni

A k d-iban webrid s tziri

Ḍfer ul aleqqaq ini-as mel-iyi
Tamussni gar-awen

Arwal i yemcumen

Anef ad asmen seg wid yemḥemmalen.

Ger Tamawt : wagi d aseɣti n tira, ma yella way-en zegleɣ arut-iyi-d akk-en a t rnuɣ.
Tanemmirt nwen(nkent).
Tafrikt tasebgast Tafrikt tasebgast

Tafrikt Tasebgast d tamnatt n tefriqt ɣef way yettɛeddi usebgas (équateur).


Timiwa-yagi ttwassnent s Yefɣulen (pygmées). Wigi d imezdaɣen ineṣliyen n tmiwa-yagi. Xas ma yella zik, tamurt-nsen meqqret (tiẓegwa n Tefriqt Talemmast, Zayir, Kamirun, atg.), ass-a, ciṭṭaḥ kan maḍi ay d-yeqqimen deg-sen, imi aṭas n lumur ay ten-icewwlen. Ifɣulen d imecṭaḥ, ur ttimɣuren ara. Imeqranen deg-sen sɛɛan azal n lmitra d wezgen di teɣzi. Maci d aḍḍan ay uḍnen, wanag akka kan ay tga ccetla-nsen. Zik, medden llan ttewḥacen-ten imi ay d imeẓyanen yernu ttidiren kan di tẓegwa, anda ay ttṣeggiden ayen tetten. Ass-a, idles-nsen atan la inegger yernu yessefk ad d-rren medden lwelha-nsen ɣur-sen.
Aḥmed Ǧennadi Aḥmed Ǧennadi

Aḥmed Ǧennadi d yiwen ger imenzawiyen n tilizri iqbayliyen. D amseḍru isura d tasgilin. 
Mmis n Bgayet isɛan 50 n yisegasen, d bab n ṣaṭ (7) n derya.

Yeɣra tizrawt n umzenzi, u yesɛa agerdas di tusna usedhan 'Comptabilité' i d yewwi di 1974, d ayen icban lbak n tura. Isyin iɣra azal n kuz isegasen di yiwen uɣerbaz n Lyon di Franṣa anda id yebwi agerdas n CED (Diplôme d'Expert Comptable). Anecta yella-d s wudem amneɣray imi di talit nni tawafɣa ar berra tella s ttesriḥ sɣur adadu n Lezzayer n imiren. 

Di tuddert-is Aḥmed Ǧenadi yexdem aṭas n tasɣunin. Yella d asedhan, d amdebbar (aɣella) usedhan, d anemhal n tedrimt, d anemhal amatu n tkebanit deg weḥric n lebni neɣ usali alama d 1984. Seg useggas agi yuɣal d alellam (Libéral), dima deg weḥric usali. 

Seg usegas n 1980, iger idaren-is deg weḥric usliqqel (Audio-visuel). Imiren yella ixeddem s Kamira n 'Super 8' s wayes ixdem aṭas n tugniwin i yeffer d cfawat. Deg 2001, imi yella iteddu ar Franṣa imlal-d d yiwen uwaziw n tilizri yettwasnen Muḥend Tafarka deg unafag Aban Ramḍan n Bgayet. Yarḍit ar Rradyu n tmaziɣt n BRTV, i syin iɛedad di tilizri ines. Anecta ibeddel amecwar-is imi s tmusni ines deg usliqqel, akw d teqbaylit, ur iɛeṭel ara yuɣal ger iɛegalen n tilizri n BRTV ifazen ar assa. Seg ass-nni ara assa, i sewǧad yiwet n tasgilt yal amalas, umi isemma Tamurt-iw. Ar tagara n 2006, tasegilt-agi tesɛa azal n 483 n tedwilin. Gar asent, ma nezmer ad nader tidiwinin i yexdem akw d uneɣlaf amezwaru iɛedan Aḥmed Uyaḥya deg wexxam udadu, d kra udmawen n umussu n Laɛrac, am Belɛid Abrika d Ali ɣerbi. 

Deg 2006, isufɣed yiwen ussaru ɣezifen s tutlayt taqbaylit, umi isema Aɛziz aken yebɣu y-ili.
Anecta yella-d s illalen ines d lemɛiwna n kra n tkubaniyin am CRISTOR n Burǧ Buɛririǧ, EPB n Bgayet, d SOVAC n Lezzayer tamanaɣt. Deg 2007, isufɣ-d assaru xezifen wayed isɛan mraw (10) iḥricen umi isema Ussan Nni. Ma d assaru ɣezifen wis krad atan deg ubrud u sufeɣ. Azwel-is Asirem.
At Bu Ɣerdan At Bu Ɣerdan

Adrum n At Bu Ɣerdan, aṭas tuddar i yellan deg-s (At Hiǧa, At Lkassem, At Hagun).
Tezga-d ger Amecras akked At Mendas. Tebɛad aka 10 Km si Buɣni.
Taɣiwant n At Bu Ɣerdan tella ar 40km deg unẓul-amalu n twilayt n Tizi Uzzu.


Lhewwari Ɛeddi Lhewwari Ɛeddi

Lhewwari Ɛeddi (s trumit : Lahouari Addi) d amusnaw n tussna n tmetti, tura d aselmad deg uɣerbaz n tizrawt n tsertit n Lyon di Franṣa. Ilul deg 21 yebrir 1949 di Wehran. Yura aṭas n yeḍrisen d tizrawt af tsertit amek i tleḥu di Lezzayer. Gar-asen(t): "De l’Algérie pré-coloniale à l’Algérie coloniale" (1985), "L’impasse du populisme" (1990), d "L’Algérie et la démocratie" (1994). 

Lhewwari Ɛeddi yettwasen imi yella d bab n wawal-agi regression féconde i yeqqimen deg umezruy, af wayen i yeḍran di Lezzayer di temrawt taberkant n iseggasen 90.

Ɛisa Ɛisa

Ɛisa (Taɛebrit : ישוע‎, "yacuɛ") neɣ Ɛisa n Nazarit neɣ Ɛisa Amasiḥ, d amdan amenzu n ajjed n tamasiḥit. Ilul ger 8 d sin iseggasen send tazwara n tafada tameɣradant , yemmut ger 30 d 33 iseggasen umbeɛd. Isem-is daɣen 'Jesus-Christ' neɣ s wudem aḥerfi 'Christ'. S tyunanit taqburt isem-is Ιησούς Χριστός ("Iesous Khristos"). 

Aẓaṛ n wawal Ɛisa yusa-d si tutlayt taɛebrit : ישוע‎ neɣ - "yacuɛ", anamek ines d "Yehweh (rebbi) isellek". Ma d Aẓaṛ n wawal "Amasiḥ" d wawal n taɛebrit משיח - "macyaḥ", neɣ win ɣef d-ters tanebaṭ n Rebbi. 

Imasiḥiyen ḥesben-t d afessi akk d mmi-s n Rebbi. Wid yellan d 'Ikatulikiyen', d 'urtuduksiyen', akk d 'ibrutistaniyen' ttadren-t-id am wergaz n tidett, u daɣen d Rebbi s tidett. Ɣur yinselmen Ɛisa d aneggaru deg wsar beɛd Muḥemmed. Ma d udayen, ur t-ḥsiben ara d rrasul, wala d Afessi neɣ mmis n Rebbi. 

Ɛebdelkrim Ǧeɛɛad Ɛebdelkrim Ǧeɛɛad

Abdelkrim Ǧeɛad d yiwen uneɣmas aqbayli illul deg Aqbu.
Tagelda Yedduklen Tagelda Yedduklen

Tagelda Yedduklen, s teglizit United Kingdom, d tamurt tigzirt d-yezgan di Turuft, deg-s 4 tgeldiwin yedduklen : "England" ("Legliz"), "Tamurt n Yigaliyen", "Tikust" (tigeldwin agi d "Great Britain", "Britanya tameqqrant" di kṛaḍ yid-sent) rnu-asen "Northern Ireland" ("Irland n Ugafa").
Muḥend Tafarka Muḥend Tafarka

Muḥend Taferka, isem-is unṣib Muḥend Barrache, d yiwen umedyaz aqbayli n tama n Weqbu, di Bgayet. Daɣen d awaziw n tiliẓri n tmaziɣt BRTV di Franṣa, anda yesɛa yiwet n tesgilt (nnuba) umi isema Tamedyazt war tilas.
Ǧamila n Tferka Ǧamila n Tferka

Ǧamila n Tferka d yiwet n tamedyazt taqbaylit ifazen. Tlul-d deg taddart n At Yemɣur, deg tɣiwant n Amecras di tama n Buɣni (Tizi Wezzu). Tura yiwen n wedlis umi tsema Tiregwa n Nnfiḍ. Atan wayen yura fellas uneɣmas Salem Amran n weɣmis n Dépêche de Kabylie, di Yebrir 2007, tasuqilt sɣur Omar MOUFFOK.
Aṭṭuqqet n lxir ur yettḍurru. Akk-a ay as-yeqqar yiwen n wanzi inefɛen deg wakk inurar n tudert, ladɣa deg wenrar n tmaziɣt, imi s kra n wedlis ara d-yeffɣen s yiles-a, nesteṛḥib yes-s imi ara yejj tamaziɣt ad taf amkan-is u ad tejhed.
Ussan-a, yeffeɣ-d wedlis n yisefra n Djamila n Tferka, tamedyazt-nni yettwassnen deg tesgilt (nnuba) n « Tamedyazt war tilas », ay d-yettqeddim Muḥend Taferka deg BRTV.
”Tiregwa n Nnfiḍ”, ammud (recueil) n Ǧamila, d Muḥend Taferka s timmad-is ay as-d-yuran timsegrit (post-face) ay deg nezmer ad nɣer Ttawil inefɛen akk ay tesseqdac tmeṭṭut taqbaylit akk-n ad d-tessiwel ɣef ddunit d yiɣeblan-ines netta d isefra. Ǧamila n Tferka tessen amek ara d-tecnu kullec s usefru, u tid yettgen am nettat, tikkwal yettwakkes-asent wawal.
Adlis n Ǧamila yesɛa 180 n yisebtar yernu ulac deg-s tisuqilin (asṭerjem) ɣer tefṛensist (akk-n nennum nettaf deg kra n wammuden n yisefra niḍen). Taqcict-a tlul-d deg taddart n At Yemɣur, deg tɣiwant n Amecras (Tizi Wezzu). Deg wammud-ines, tefka Ǧamila amur ameqran i tayri akk-n ad d-tessken i medden dakk-n ɣas ma yella nesmeɛreq nettu-tt, tayri dima tetteqqel-d, dima nesmektay-itt-id. Dɣa, Ǧamila tcennu ɣef wakk idisan n tayri, ula ɣef uḥemmel n tayri u mi ara nɣer isefra-ines, ur nettḥulfu i trutint, wala i uɛiwed. Isefra n Ǧamila ccuṛen d tamitafuṛt akk d tugniwin n tmedyazt.
Deg usefru-ines ”Mi iḍaq ṛṛuḥ”, teqqar-d :
Tettkemmil :
Tamuɣli-a tumliḥt ay tesɛa Djamila teddukkel d tmussni-ines ijehden deg teqbaylit. D ay-a ay d-yettafken isefra ẓiden i tɣuri.
Nnig temsalt n tayri, Ǧamila Taferka tessawal daɣen ɣef tmedyazt s timmad-is, ɣef tegnit n tmeṭṭut, ɣef waḍḍan, ɣef tmetti (société), ɣef lḥif, ɣɣef tudert, ɣef talwit d waṭas n tlufa niḍen.
Deg way-n yerzan tamṣukt (structure), Ǧamila tebna isefra-ines s yiberdan yemgerraden. Kra deg-sen d iskendriyen (alexandrins), maca tebna-d daɣen ifyar (vers) s 8 n tunṭiqin (octosyllabe), akk d yisefra itteddun s ṛebɛa yefyar neɣ s ttesɛa yefyar. Tameɣrut (rime) n Ǧamila d tin ay deg teṭṭuqqet temṣ̣ukt n AAB, u tesseqdec tameɣrut tanmidegt (rime croisée).
Yessefk ad d-nger tamawt dakk-n Djamila tesseqdec aṭas tamitafuṛt deg yisefra-ines, u llan kra deg-nsen, deg wezwel-nsen (titre) yagi ad tt-naf am “Ajejjig n Lekdeb”, “Tabrat i zzheṛ”, “Snulfu-iyi-d”.
Ammud-a (recueil) tessuffeɣ-it-id Djamila i ddemma-ines, d acu kan , tettekka deg-s BRTV. D tiẓrigin ”Le Savoir” [Tizi Wezzu] ay t-id-yessuffɣen. Axxam-a n ussuffeɣ n yedlisen, melmi kan ay d-yebda leqdic u la yettnerni cwiṭ, cwiṭ.
Ǧamila n Tferka, tesɛa daɣen zzheṛ imi argaz-ines, Salem Saɛd, yebded s idis-is, yettɛawan-itt. Tanaẓurt-a la tt-yettṛaju waṭas n lxir ɣer sdat. Ihi a Ǧamila, ɣas faṛes !

Busad Abdic Busad Abdic

Busad Abdic d aneɣmas u d amyaru aqbayli, ilul di 17 yulyu 1943 di taddart Azuza, di Laṛebɛa n At Yiraten. Immut di mayu 1997, di rebraben i t yenɣan mi sṭerd.qen lbumba di ḥusin Day, di Lezzayer tamanaɣt. Ibda taɣamsa si 1965, ixdem i tesqamutt n tɣamsa APS, i tesɣunt "Révolution Africaine", i weɣmis n "Algérie Actualité". Si 1970 yuɣal ar weɣmis n "El Moudjahid" asmi i d yebbwi agerdas seg uɣerbaz n tɣamsa di Paris. Asmi i yarḍen s uḥetem isertiyen udabu n Lezzayer ad skecmen tagdut d tileli umeslay si 1988 ar tmurt, Busad Abdic ixdem i yeɣmisen "El Manchar" (1991), d "Liberté" (1992), d "Horizons" (1994).

Busad Abdic yura idlisen, garasen:

Daɣen yesɛa kra n yedlisen mazal ur d-neffɣ ara, izwal nnsen d :


Aɣmis izuran-Racines
Tafelsaft Tafelsaft

Awal tafelsuft yusa-d si tegrigit phylosophia φιλοσοφία "pilosopía" yesɛan anamek “tayri n tussna” neɣ “tayri n tmussni”. Awal “tadyaliktit” (dialektikê, s tegrigit) d aḥric deg tfelseft i yellan seg zzman aqdim ; tin ɣur-s, wwin-d fell-as awal yimussnawen imeqqranen n umaḍal, am Socrate, Platon, Hegel, Marx, atg. Sqedcen awal-a “tadyaliktit”, ɣas akken yal yiwen seg-sen yefka-yas anamek amaynut.

Ɣas akken ulac wi d-yuran kra n udlis s tmaziɣt (s umata) ɣef tfelseft s umata, neɣ ɣef tedyaliktit, cukkeɣ timetti taqbaylit tla taktiwin tigejdanin i yellan deg tedyaliktit.
Deg teqbaylit, awal “tamussni” yesɛa aṭas n yinumak. 

1. Anamek n “Kkseɣ tamussni d X”, meḥsub : “Ssneɣ-t” ; 

2. Maca “tamussni” i d-yefkan awl-nniḍen “amussnaw” d ayen-nniḍen. Deg unamek wis sin, “tamussni” d agraw n taktiwin, n wazalen, …deg tmetti n Leqbayel. Yusef Uqasi yenna-d deg wawal-is “uma sriɣ-as i tmussni i yi-d-trennu d aɣilif” Anamek n “tmussni” da, mačči d axaleḍ neɣ aɛacer n yimdanen, d ameyyez ɣef tlufa yerzan imdanen akked trebbaɛ n yimdanen. Tin ɣur-s, Lmulud at Mɛemmer deg tezwert n udlis-s Isefra iqdimen n Tmurt n Leqbayel, yessegza-d d acu i d “tamussni”. 

Tamiḍrant-a (acku mačči d awal kan) tettmeslay-d ɣef tmeṭṭi taqbaylit taqburt akked wazalen-is (valeurs) ; tettawi-d awal ɣef wamek tebna tmetti, seg tama n uxemmem akked umeyyez. Yenna-d dakken llan 3 n lesnaf n yirgazen i yuɣen 3 n yiswiren yembabben wa nnig wayeḍ ; seg uksar d asawen, ad naf : 

1. argaz lɛali ; 

2. Argaz ; 

3. Amussnaw.

–Argaz lɛali (am tmeṭṭut lɛali) d win yessnen d acu ara d-yini di yal tagnit, i yessnen d acu ara yeg di yal tagnit. Ayen akken ara d-yini (tini), ayen akken ara yeg (teg) d timsirin i lemmden yimdanen deg tmetti ; wa yesselmad-it i wa. Axemmem deg-s ulac, neɣ yuqa.

–Argaz (wissen ma tella Tmeṭṭut) : Argaz, mačči d argaz lɛali kan ; d argaz lɛali ternuḍ-as kra-nniḍen. Argaz yessen akkit ayen yessen urgaz lɛali, maca yesɛa ayen-nniḍen, yesɛa nnif. Nnif, s unamek-is lqayen, mačči d anzaren ; d asnulfu n wawal ur yezmir ara urgaz lɛali ad d-it-yini ; d aqabel s wudem amaynut n tegnit i wumi ur yezmir ara urgaz lɛali. Ihi Argaz d win yettxemmimen, yettmeyyizen i tegnatin timaynutin, rnu yessen d acu ara d-yini, neɣ d acu ara yeg deg tegnatin-a ur d-neḍri werǧin.

–Amussnaw yufrar ɣef Argaz, acku tawuri-ines deg tmetti d axemmem, d ameyyez, d asnulfu n wawal amaynut, n taktiwin akked tikliwin timaynutin. Amussnaw d “bab n tmussni” ; tamussni n umussnaw hrawet, lqayet. Yessen akkit ayen ssnen medden, am wayen yerzan aḥric n tfellaḥt (imi Leqbayel d ifellaḥen), ayen yerzan tignewt, ayen yerzan awatay (caledrier), ayen yerzan taɛrfit (droit coutumier), maca ayen yessen ugar n wiyaḍ d aḥeddad n wawal ; “aḥedded n wawal” mačči afyit neɣ d asefru. Deg wawal n “bab n tmussni” ad tafeḍ tamsirt ɣef tikli di tmetti, ad tafeḍ tifrat i wugur, ad tafeḍ rray ara yaɣ umdan, …

Ihi mi ara negzi anamek i (d)as-fkan yimawlan-nneɣ i wawal “tamussni”, ad naf ur yemgarad ara d wawal n tegrigit philosophia “une discipline existant depuis l’Antiquité et développant un questionnement et une réflexion sur le monde et l’existence humaine. Considérée comme une science humaine, elle propose des théories et construit des concepts pour éclaircir des problèmes relatifs à la nature, à la culture, à la science, à la morale, à la politique ou encore au sujet humain, à son langage et à ses valeurs. », Wikipedia (http://fr.wikipedia.org/wiki/Portai...)

Nesḥassef aṭas imi ur urin ara lejdud-nneɣ ɣef tmussni, wala ɣef wayen-nniḍen. Maca deg wayen i d-qqaren, deg wayen ttgen yal ass, deg wayen ttxemmimen, ulac ccekk, tella deg-s tmussni, riɣ ad d-iniɣ tifeslseft. Imassanen Ifransisen izerwen timetti n Leqbayel, yecban Hanoteau & Letourneux, neɣ P. Bourdieu seknen-d tafelsuft-a. Ɣef lebni n tmetti n tmurt n Leqbaye(n zik), ad naf tezga tebded ɣef snat n « tɣawsiwin » yettidiren akken (lwaḥid) maca zgant mgaradent, ttemnamarent ; seg iweksar d asawen, ad d-nebder : axxam (lḥara) n wadda/axxam (lḥara) ufella ; deg yiwet n taddart, ad naf taxlijt n wadda/taxlijt ufella ; deg yiwen n lɛerc, ad naf, di tegti, sin n yimuren yemgaraden ; nnig lɛerc, ad naf taqbilt neɣ ssef, yeqqim-d deg wawal, deg umezruy : ssef n wadda/ssef ufella. Aya yella deg tallit uqbel ad taɣ Fransa tamurt-nneɣ. 

Qqimen-d daɣen wawalen-nniḍen yerzan tuddsa tanmettit (organisation sociale) : tamurt n wadda/Tamurt ufella (1). Sin n wawalen i tessettu Fransa i Leqbayel n wass-a d wid n yiḍelli, armi uɣalen seqdacen tura kra n wawalen ur nesɛi akkit assaɣ d yidles-nneɣ : “Grande Kabylie” “Petite Kabylie”(2).

Ma nger tamawt, ad naf, tamezwarut, awalen-a “wadda” akked “ufella” ur rzin ara laɛli n wadeg, acku lemmer d aya tili “tamurt n Ǧerǧer” ur (d)semman ara tamurt n wadda (!). Aredqal ad d-nuɣal ɣer usegzi neɣ asnimek n wawalen (adda akked afella).

Tin ɣur-s, ma nra ad neɣz nezzeh deg temsalt-a, ad naf daɣen ssenf-nniḍen n “tɣawsiwin” (yettidiren lwaḥid, maca ttemnamarent ssbeḥ meddi). Tiɣawsiwin-a d IRGAZEN akked TLAWIN. Aya yessegzi-ti-d mliḥ Pierre Bourdieu deg yidlisen-is. Snat n trebbaɛ-a n yimdanen i yettidiren lwaḥid deg deg yiwen n wadeg, i yettmeslayen yiwet n tmeslayt, i yesɛan yiwen n yidles, di tilawt, ttemnamarent, mgaradent am yigenni akked lqaɛa. Ihi d sin n « yimaḍalen » yemxalafen. Da daɣen amgired yellan gar sin n « yimaḍalen »-a lqay nezzeh : ur mgaradent ara kan deg wayen i (d)-asen-yefka ugama, mgaradent ula deg rray, deg taktiwin akked tmuɣliwin, deg tikli di tmetti, deg yiḥulfan, deg yizerfan, deg waɣanen, atg. Maca ...
Maca d aya i d iswi n tedyaliktit : d askasi ɣef temsalt-a n « snat n tɣawsiwin yettemnamaren », ɣas akken lwaḥid i ttidirent, meḥsub tezdi-tent tmetti d wayen i tla tmetti : tutlayt, idles, …
Am waken i d-nniɣ iwsawen, aṭas n yimussnawen i yesqedcen tadyalikt, gar-asen Socrate, Platon, Aristote, Hegel, Marx, … D acu kan yal wa acu n unamek i (d)as-yefka : “snat n tɣawsiwin-nni” yettemnamaren ur ɛdilent ara, yal amussnaw acu iɣef yessebded awal-is.
“Chez Platon, la dialectique est ainsi une science ou un genre de connaissance6 qui repose sur la confrontation de plusieurs positions de manière à dépasser l’opinion (doxa) en vue de parvenir à un véritable savoir (ou à la vérité). Il s’agit donc d’un moyen de s’élever du monde des apparences (ou du "sensible") vers la connaissance intellectuelle (ou "l’intelligible"), jusqu’aux concepts les plus généraux, jusqu’aux principes premiers (voir La République, livres VI et VII). », in http://fr.wikipedia.org/wiki/Dialec...

Ɣur Karl Marx, anelmad n Hegel, snat n tɣawsiwin-a d « les classes sociales », meḥsub « la bourgeoisie » « la prolétariat ». D amennuɣ gar « les classes » i d amseddu (moteur) agensas n tmetti.

Tadyaliktit d tarrayt n umeslay, n uẓeɣẓen (raisonnement) gar sin n yimdanen (neɣ : snat trebbaɛ) ; s umata deg-s 3 n tizza : 1. Tiẓriⵔⵉ (ⵜthèse) ; 2. Tamegliẓri (antithèse) ; 3. Tasemlilt (synthèse). Ad d-yefk yiwen tiẓri (rray neɣ tamuɣli), ad yekker wis 2 ad as-d-yerr, ad d-yefk tanemgliẓri (tamuɣli tis 2 ara ixalfen tamuɣli tamezwarut). S umeslay, s uẓeɣẓen, s usqerdec ad uɣalen ad msefhamen, ad mwafaqen, taggara ad siwḍen ad d-teɣli talwit, ad as-d-afen tifrat ; d tifrat-a, yiwen n wass ad tuɣal d tasemlilt (synthèse). Asmi ara iɛeddi wi iɛeddan, tasemlilt-nni ad tuɣal d “la these-nniḍen”, atg.

Tura ad d-nuɣal-d ɣer tmetti taqbaylit, ad nwali acu n « tɣawsiwin-a yettemnamaren». Wwiɣ-d yagi awal ɣef tuddsa tanmettit n Tmurt n Leqbayel, seg uxxam alamma d ssef neɣ, ugar, alamma d sin n yimuren n Tmurt (tamurt ufella tamurt n wadda). Rniɣ nniɣ-d belli afella (w)adda ur yerzi ara laɛli neɣ lqedd n tɣawsiwin , riɣ ad d-iniɣ mi ara d-yini yiwen Tamurt n wadda Tamurt ufella, aya ur yerzi ara “l’altitude” (laɛḷi n wadeg), lemmer akken tili d Tamurt n Ǧerǧer iwumi semman “Tamurt ufella”. D acu i d-ttnamaken ihi wawalen afella adda ?

Turda-inu, nekki, awalen-a qqnen s amezruy, ɣer lasel akked rray/udabu. D win yuɣen d amezwaru kra n wadeg i yettaɣen tama ufella ; dɣa win i d-yerzan mbeɛd amezwaru, yettaɣ tama n wadda, acku ma ur t-yeqbil ara umezwaru-nni, ma ur yeqbil ara ad yezdeɣ ɣer tama-s, ur yettili ara. Tin ɣur-s, win i d-yezwaren s amkan yettusemma d anesli (kter n wis 2), acku d bab n wakal , d bab n lasel ; ihi ma yella d netta i d bab n wakal, yettusemma daɣen d bab n rray, meḥsub d bab udabu. Aya yettili deg uɣawas n tiẓri (en théorie), deg tilawt yezmer ad yili wayen-nniḍen.

Iban-awen lḥal, win yuɣen adabu d netta d bab n rray, d netta i d-yessebdaden leqwanen, i ten-yesselḥuyen… Daymi i ttnaɣen medden ɣef udabu, i ttmettaten fell-as. Dɣa tawuri n yimussnawen-nneɣ n zik d ferru n wuguren i d-yettilin gar “tɣawsiwin-a” (ixxamen, iderma, tudrin, leɛrac, …) s wawal ; ma yella ur tt-yefri ara wawal, ad tt-id-yekcem udebbuz.

Mmeslayeɣ-d daɣen ɣef yIRGAZEN akked TLAWIN, nniɣ-d d sin n “yimaḍalen” yemgaraden am yigenni d lqaɛa. Da daɣen d tarbaɛt tamezwarut (IRGAZEN) i yernan tis snat (TILAWIN). Ma neḍfer tadyaliktit-nneɣ, ad d-nini: irgazen uɣen tama ufella, tilawin ṭṭfent tama n wadda.

Tamegliẓri

Init-d kra kunwi d kunemti …neɣ kunemti akked kunwi
Ɛebdelḥamid Ben Haduga Ɛebdelḥamid Ben Haduga

Ɛebdelḥamid Ben Haduga d argaz aseklan, yiwen ger yergazen iseklanen imeqranen n tmurt n Dzayer. Ilul-ed g 9 yennayer 1925 di Menṣura yemmut g 21 tuber 1996 di Dzzayer tamanaɣt.

Yeɣra g uɣerbaz arumi, yetbeɛ taɣuri-s s teɛrabt g al-ketania di Qsentina umbeɛd g tesdawit n Zituna g Tunes tamanaɣt, mmi d-yeqqwel ar tmurt n Dzzayer, yexdem kra n isallen s teɛrabt i mataf n BBC akk d ORTF aken ad iɛiwen iɣelnazrien xaîar netta yella d ameɣnas aɣelnazri, tmuql-it temsulta imir-nni, yerwel ar Fransa g 1955, yekcem ar FLN asmi yella g tmurt n Tunes g 1958, iɛiwen g umataf n « Ssut n Dzayer »
Netta i yuran ungalen-is seg "Rīḥ El-Janūb" ("Abeḥri n wenzul", "Le Vent du Sud", 1971) ar "Ɣadan Yawmun Jadīd" ("targuɣ yiwen wemdal", "Je rêve d'un monde...", 1997, baɛd tmettant-is), isuql-iten-id ar tarumit Marcel Bois.



Aristot Aristot

Aristot (s tegrigit Ἀριστοτέλης, 384-322 Qε) yella d afilusuf agrigi. Ilul-ed g teddart n Stagire g tmurt n Tmaqdunit (Masedwan). Yezdeɣ g Atena, yella d anelmad n Platon g takadimit.
Tamrikt Tamrikt

Tamrikt neɣ Marikan d amenẓaw deg idis ugafay (umalu) n umaḍal. Tebḍa ɣef sin yeḥricen, Tamrikt n Ugafa id Temrikt n Wenẓul.
Awal Tamrikt/Marikan yekka-d si "Amerigo Vespucci". Isem-agi urant i tikkelt tamezwarut di 25 Yebrir 1507 deg yiwet n tkarḍa tarakalant . Yessufɣ-itt-id yiwen uressam n tkarḍiwin, Almani Martin Waldseemüller deg Saint-Dié-des-Vosges, isemma amenẓaw amaynut "America" ilmend n Amerigo Vespucci, imsilel aṭelyani.

Kanada, Iwunak Yedduklen, Groenland (Danmark), Meksik, Gwatimala, Salvador, Handuras, Kusta Rika, Panama, Kuba, Bermuda (Lingliz), Jamaika, Haiti, Republik n Dominik, Puerto Riko, Gwadilup,Martinik, Saint-Pierre ed Miquelon (Fransa), Tigzirin i India.
Gwatimala, Belize, Honduras, Nicaragua, Kusta Rika , Salvadur , Panama
Kolombi, Venezuela, Brazil, Tarjentint, Cili, Paraguay, Peru, Ikwador, Bolivia, Galapagos (Ekuator), Tigzirin n Falkland (Tabritanit Tameqrant), Tagwiwant, Surinam, Tagwinant Tafrensist (Fransa), Belize.
Biljik Biljik

Tigelda n Biljik d yiwet tmurt n Turuft n Umalu, tesɛa tilisa id Fransa, Timura n Wadda, Lalman akw d Luxembourg. Deg tama ugafa-umalu ad naff Ilel n Ugafa ɣef taɣzi n 318 Km ger De Panne id Aarlen.
Prison break Prison break

Prison Break d isem n yiwet taseri tilizrit tamarikanit, teffeɣ-d deg 29 ɣuct 2005. Amseḍru-ines Paul Scheuring. Tamacahut-is ɣef yiwen wemdan yebɣa ad iseffeɣ gma-s seg lḥebs.
Le tuteur de Madame la Ministre Le tuteur de Madame la Ministre

Le tuteur de Madame la Ministre ("Lwali n Lalla taneɣlaft") d asaru n Djamila Amzal, ɣef wayen yezmer ad iḍru i tmeṭṭut n Dzayer s "le code de la famille" n tura. Tameṭṭut tezmer ad tuɣal ula d taneɣlaft (ministre), maca ma tebɣa ad taɣ argaz, ilaq-as lwali, (le tuteur), amzun tezga d taqcict tamecṭuḥt.
Asya Asya

Asya, d nettat i d amenẓaw ameqṛan akk deg umaḍal. Tajumma-ines 44.579.000 km² (ikilumitren imkuẓen). D nettat daɣen i yesɛan aṭas akk n yimezdaɣ deg umaḍal. Zedɣen-tt deg 2011, azal n 4.164.252.000 n yimezdaɣen (Asyawiyen).
Amenẓaw Amenẓaw

Amenzaw d amur meqqren n wakal.

Mesṭafa Deḥleb Mesṭafa Deḥleb

Mesṭafa Deḥleb, neɣ Mus akken s-qqaren, yella d yiwen umarir n takurt uḍar aqbayli. Ilul ass n 8 furar 1952 di Bgayet. Yella d yiwen ger imurar i mucaɛen. Iruḥ ar n terbaɛt n Paris PSG si terbaɛt n Sedan deg 1974 s wazal n 1,35 imelyan n Francs. D ssuma meqqren nezzeh imir-n. 


Tutlayt Tasusit Tutlayt Tasusit

Tasusit (S Tifinaɣ: ⵜⴰⵙⵓⵙⵉⵜ) d tutlayt i ttmeslayen isusiyen
deg tmurt n umeṛṛuk, Tasusit d yiwet seg tutlayin timaziɣin, dɣa tettas-d d nettat i d tamezwarut si tama n wemḍan n yemdanen i yettmeslayen s yis, anda amdan-nsen wakken yewweṭ ahat 12 imelyan, syin teṭṭafar-itt-id Teqbaylit s wazal n 7 n imelyan. Ma ɣas tutlayt tamaziɣt zik tettwaru s isekkilen n tifinaɣ, ila tura mas titaran s isekkilen ilatiniyen neɣ s isekkilen aɛraben, maca iseggasen-a igguran yelesd IRCAM iseffeɣ-d yiwen n ugemmay amahnu f tifinaɣ tamzikt. Imyura i d-yessufuɣen idlisen, nutni deg tuget deg-sen ttarun s isekkilen ilatiniyen n temɛemmrit.

Ɣas akken ula d tasusit kecmen-tt wawalen n taɛrabt, nezmer ad d-nini d akken d nettat yakk i d tantala ideg ttugẓen (ttuḥerzen) waṭas n wawalen imaziɣen iẓaranen seld n Tetergit, amedya d izwilen (chiffres) i d-mazal deg-s ar assa, ayen yeǧǧan Iqbayliyen i d-yelhan d usegmi n tutlayt-nsen d usekfel n tgemmi tutlayant tamzikt ad d-agmen aṭas seg-s aladɣa seg iseggasen-nni n 70 ɣer da.

Tella di tmezdalt n Wikimedia .

Kra n wawalen i d-yekkan seg Teɛrabt :

Kra n yimedyaten akked awalen kifkif akked Talatint :
Kra n imedyaten umgirred gar tcelḥit d teqbaylit :
Ɣ Ɣ

Ɣ d asekkil seg ugemmay alatini ameqqran, yekka-d uẓar-is seg usekkil agrigi : gamma (γ).

Ɛ Ɛ

Ɛ d asekkil seg ugemmay alatini ameqqran, yekka-d aẓar-is seg usekkil agrigi : ipsilen (epsilon ε).
Dɣa asekkil-a mač d aẓaṛan (anaṣli) deg tutlayt Tamaziɣt, Acku yusa-d d anekcam

Tutlayt tarifit Tutlayt tarifit

Tarifit (s Tifinaɣ: ⵜⴰⵔⵉⴼⵉⵜ) (qqaren as Tamaziɣt deg Arif) d yiwet n tutlayt Tamaziɣt yeṭṭafaren afurk n tutlayin timaziɣin n ugafa, Tarifit ttmeslayen s yis azal n 4 n imelyan n Irifiyen deg ugafa n tmurt n Umeṛṛuk. 
Tarifit temrawas (tettemcabi) s waṭas ar Tcawit yellan deg ugafa asammar n Lezzayer acku i snat-nsent (Tarifit d Tcawit) d tutlayin tiznasiyin akken daɣen yella kra n umcabi gar-as d Teqbaylit 

Tarifit deg Tgelda n Umeṛṛuk d tutlayt tamaddudt seg 2011, Deg Spanya llant kra n tiddukliwin tidelsanin deg temdint n Mlilt d Sebta ssuturen-t seg udabu n temdinin-a asmudded (asenṣeb) n Trifit acku azal n 40% n imezdaɣ n Mlilt d 25% n imezdaɣ n Sebta ttmeslayen s tutlayt-a, Akken daɣen yeɣɣar usqamu n tiddukla n Uruppa tukza n Trifit d akken-it d tutlayt n tdersant acku snat n temdinin-a ṭṭafaren-t tamurt n Spanya igan d agman deg tiddukla n Uruppa

Seg useggas n 2003 Tarifit tuɣal tettwaru s isekkilen n tifinaɣ

imgirrden ger Tarifit d tutlayin timaziɣin nniḍen:


Lemmer tella tiɣra mbeɛd /r/ a t-nenteq, Amedya : nenṭeq /r/ n "tamara".
Tazayant Tazayant

Tazayant d tutlayt i ttmeslayen Iziyan. D tantala n tmaziɣt n Lmarruk alemmas. Tamaziɣt tettikki deg tutlayin timaziɣin. 
Tamaziɣt n weṭlas alemmas Tamaziɣt n weṭlas alemmas

Imaziɣen n Umerruk alemmas semman tutlayt-nsen d Tamaziɣt. Imusnawen n tesnawalt qqaren-as daɣen beraber. D yiwen n yeḥricen imeqranen n tmaziɣt i meslayen deg Lmerruk : wiyaḍ d tacelḥit (Merruk n Wenẓul) akked tarifit (Amerruk n Ugafa). 

Tamaziɣt n Umerruk alemmas, deg-s aṭas n tentaliwin, nezmer a nefrez deg-sent sin yeḥricen : win n ugafa d win n wanẓul.

Nicolas Sarkozy Nicolas Sarkozy

Nicolas Sarkozy, ilul-d g 28 yennayer 1955 g Paris, d aselway n Fransa seg 16 mayu 2007 ar 15 Mayyu 2012.

Isem-is ameqqran : Nicolas, Paul, Stéphane Sarközy de Nagy-Bocsa, meɛna isem-agi ur yettusseqdac ara aṭas. baba-s, Pál Sárközy, yekka-d seg Hongri u yuɣal-d d arumi, yezweǧ akk d Andrée Mallah, yelli-s n ṭbib uday iwumi yekcem ɣer tamasiḥt.
Israyel Israyel

Israyel (s taɛebrit יִשְרָאֵל‎, Yisra'el; s taɛrabt: إسرائيل‎, "Isrā'īl") isem ines unṣib Awanek n Israyel (s taɛebrit: מְדִינַת יִשְרָאֵל‎ , "Medinat Yisra'el"; s taɛrabt: دَوْلَةْ إِسْرَائِيل‎, "Dawlat Isrā'īl"), tamurt tezgad g umalu n umenẓaw Asya d rrif asammer n ilel agrakal, tesɛa tilas d Lubnan s ugafa, Surya s ugafa asammer, s usammer Urdun, s unzul asammer Maser , yezgad gar-as d tamurt n l’Urdun ilel amettan , Awanek n Israyel d yiwen awanek uday kan i yellan g ddunit, ulac wayed am netta, tajumma ines mectuḥet maca llan g-yes tigwti n udayen d tadersi n waɛraben inselmen, ineṣriyen, idruzen d isamariyen. Llant daɣen tasfift n Ɣezza d tama tanẓulit neɣ tama turdunit.

Awanek atrar n Israyel mɣind iẓuran-is s takti n Tamurt n Israyel ("Eretz Ysra’el") i g-yellan g’allaɣ n udayen g azal n 3000 iseggasen deqqal amgaru amedlan amenzu, tametti n iɣlanen teǧǧad l'eḥkem n wegmuḍ alemmas d Falaṣṭin ger ifasen n ibritaniyen bac ad xleq axxam aɣelnaw i-udayen, g useggas n 1947, iɣlanen i dduklen bḍan tamurt n Falesṭin ɣef sin iwanaken, yiwen awanek uday, wayed aɛrab, g 14 magu 1948 teḍra taseɣrut n uzarug n awanek n Israyel s umtawa n iɣlanen i dduklen, deqqal-is krend iɛraben s umgaru mgal udayen axater ugin ad qeblen azarug n awanek n Israyel, rnan imgura nniden maca Israyliyen rebḥen g yal imenɣiyen, rnan sbaɛden tilas isen tefkan iɣlanen idduklen uqbel, g’imir nni udayen d iɛraben kecmen g yiwen azenzab n imenɣiyen ur yetfak
Tezmel Israyel imtawayen n telwit akk d timura n Maser d Urdun 
Awanek n Israyel yewweḍ ɣef kra imanzyen am tugdut timgensest, angaraw awamni, afran amegradi, Aneglaf amenzu d netta i gellan ixxef n unabad akk d l Kneset.
Tadamasa taɣelnawt n Israyel tella tis 44 g ddunit, taneflit talsant, tilelli n tifeffegt. Urcalim d tamdint tamaneɣt d tamdint i meqqren deg Israyel, din i yella asutel n unabad maca ammas n tadamsa d tiẓraf yella g tamdint n Tel Aviv.

Issem n Israyil ybined i tikkelt tamenzut g aẓru n Merenptah g useggas 1200 uqbel talalit n Ɛisa, issem agi yella d win n Tagelda n Israyel tamzikit.
Issem n Israyil d yessem i s-yefka illu i Yeɛqub ass mi yennuɣ ar tama n lmalayek n Illu anamek ines « win innuɣen ar tama n Illu »
Yeɛqub d babas n 12 n tiqbilin i yeffɣen s Maser imir semmanten arraw n Israyel neɣ « Israyliten »
G taseɣrut n’uzarug n awanek n Israyel id ixelqen g’useggas n 1948 yettef issem n Israyel yeǧǧa issmawen niḍen am Ṣehyun, Tudayt (Judea).

Tamurt n Israyl (awal-agi itwassen s tɛebrit s "Erets Yisrael") yella kra i sɛan azal ameqqran ɣur udayen; g Turat yura belli Illu yefkad amiru i udayen bac asen-yefk tamurt n Israyel faken a tili tamurt-nsen neg axxam-nsen

Deg lqern 19, akk d Theodor Herzl yexleq taṣionit (Ṣionism) : udayen bɣan a d-uɣalen ɣer tmurt taneṣlit-nsen. Assmi kksen yingliziyen Falesṭin seg ifassen n Tturk, udayen zemren ad ruḥen ɣer Falesṭin, uɣen-d akal seg weɛraben, bnan u zedɣen.

Di 1948, Langliz teffeɣ-d seg falesṭin, tuddsa n iɣlanen i dduklen U.Ɣ.D (l'ONU) tegzem akal-agi di sin : 


Udayen qeblen, aɛraben ugin beṭṭu-yagi, 7 timura n weɛraben ttnaɣen akk d tmurt tamaynut n wudayen : Israyel terbeḥ imenɣ (lgirra), terbeḥ akal s wazal n 28% kter n wayen i-ten-id-ifkan tuddsa n iɣlanen i dduklen(l'ONU). Kra n weɛraben i yellan deg Israyel rewlen, meɛna kra qqimen: tutlayt-nsen tutlayt tunṣibt. Akk udayen i yellan deg tamurt n Falesṭin rewlen ɣer Israyel.

G 1967, tskker Maṣer abrid n lebḥer n Tiran, ihi Israyel tebda lgirra amgal Maṣer, timura n weɛraben nniḍen bɣan ad ɛawnen Maṣer meɛna akk xesren, Israyel terbeḥ daɣen kter akal.

G 1973, aɛraben xeddmen lgirra tikkelt nniḍen akk d Israyel, meɛna xesren daɣen : lgirra d wakal. Israyel tuɣal-d tameqqrant zdat Israyel n 1948.
Death Note Death Note

Death Note d manga seg Japon, yura-t Tsugumi Ohba u iresm-it Takeshi Obata. Tamacahutt-is ɣef yiwen unelmad g lycée i yesɛan taktabt : "Death Note", taktabt n lmut, asmi yettwura isem n yiwen deg tektabt-nni ad yemmet. Anelmad-agi isem-is "yagami light", yebɣa ad yekkes lecrar seg ddunit s lemɛiwna n "shinigami", yakuc n lmut.

Yeffeɣ-d lmanga g bujember 2003 ar Mayu 2006, s 108 timucuha. Yeffeɣ-d asaru (film) fell-as g yunyu 17 2006, anime yeffeɣ daɣen g Japon seg Tuber 3 2006 ɣer Yunyu 26, 2007.
Code Geass Code Geass

Code Geass d Animé seg japon, yura-t Ichirō Ōkouchi u resment-t Clamp. Yeffeɣ-d g tiliẓri n japon g Wamber 2006. 

Tamacahutt-is deg 2010 ɣef yiwen unelmad g lycée, yemmegred yiwet n teqcict tefkaya-s lpouvoir n "geass" : yezmer ad yeḥkem di akk n medden, mi yenna-yasen taɣawsa a tt-xeddmen, meɛna lpouvoir agi yelḥu yiwet n tikkelt kan akk d yiwen bnadem.

S lGeass, yebɣa tilelli n japon, yuɣ lḥal, japon g 2010 testeɛmri-t britania. 
Tunes Tunes

Tezga-d tmurt n Tunes (s teɛrabt تونس) deg Tefrikt n ugafa, tamanaɣt ines isem-is daɣen Tunes tamanaɣt, tesɛa talast akked tmurt n Lezzayer deg ama ataram, d tmurt n Libya deg ama amalu, ilel Agrakal s umalu, d ugafa, 40% n tmurt-is d Aneẓruf (Ṣṣeḥra), ameslay amensawi n tmurt n Tunes d tutlayt taɛrabt, lamaɛna, llant kra n tuddar anda ttmeslayen s tmaziɣt deg wenzul.

Dinna daɣen i yella Dduḥ n tɣerma taqerṭajt g timdi tis 3 uqbel talalit n Ɛisa.

Tewwi-d tilelli ines ass n 20 meɣres 1956 yella isem-is tagelda n Tunes, seg imir ass n 25 Yulyu 1957 tbeddel isem-is d tsertit-is, yeql-ed isem-is "Tagduda tatunsit".

Tunes amezruy ines mitɛlleq s imaziɣen,si zik n zik imaziɣen ḥekmen di Tunes yerna llan deg-sen Iqabsiyen d imezwura n imaziɣen ,d iɣellaten imeqqranen Imaziɣen fɣen seg Tunes am Massnsen, Hannabaal, Dunatus, Aksil,Dihya, U Ɛerfa (Ibn Âarfa), U Seḥnun, Iziriyen, Iḥafsiyen, Ɛli Ben Ɣeḍehem... 
Tunes, isem-ines d Amaziɣ yusa-d seg yensa d tunes d amken anda ensen iqarṭajiyen qbal ass elli fɣen deg-s bec ddan zdaxel Tamazɣa.

Di Tunes llan imaziɣen , d lâdad nsen 168 igmimen di tutlayt d 6,5 imelyan di lɛireq ḥasseb test adn, d gar 800 igmimen d 1 miliun ssnen sawalen s tmaziɣt.
Tawssna tamaziɣt di tunes tella,maca ur llant tidduklin n Imaziɣen n Tunes d tella lbideya n lwaɛy af tamaziɣt di tamurt tagi.

Tagzirit n Ǧerba,iɣrmen n Maṭmaṭa,iɣrmen n Sened, Tameɣza, Cninni, Dwiret, Amekraḍ n Yezwawen (Zwawa) (Zriba, Takruna, Jradu), Idurar n Xmir, Icawiyen n Lgasrin d aṭas iɣermen de tsawal s tmaziɣt ar ass-a.

Di tunes ula aṭas tiqbaylin ɣur-sent aẓar amaziɣ am Wlad Jlass, Wlad Ɛayr, Lefracic, At Majer, Sewsi, Wlad Xmir, Iwerɣemmen (Werɣemma), Nefzewa (Inefzawen), Amdun, Wlad Ɛun.

Ablog n Duktur Wirghmi
Qurayc Qurayc

Adrum n At Qurayc tella zik d adrum ameqqran izedɣen deg temdint n Mekka (anida tura tezga-d tgelda taɛrabt tasaɛudit). Deg wedrum-nni ilul-ed wizer (rrasul) Muḥemmed.
Ajjed Ajjed

Ajjed neɣ asɣan d tagrawt n tektiwin d tifelsin id yesskanayen iswi n tudert d tallunt ɣer wid yettamnen yis, Akken yettwasen tikwal d Taflest yettwaqqnen ar tedfersengamt d tisunayin, Akken yeqqen daɣen d tɣara

Tudayt d asɣan amezwaru ideg ttamnen medden d akken yella yiwen n yellu kan. Isem-is s Thibrut "Yehweh", Udayen ur zmiren ara ad bedren isem agi acku ɣur-sen d amuggi (leḥram). Yellu g tudayt ila (yesɛa) iylan i t-yettallen, yuzen amazun ɣur ifganen i wakken ad ttamnen yyis

G trumit yellu d amesnalfu yuderen ɣer medden s iman n wedmaw umi ssentayen yissu.

G tneslemt, Yellu d yiwen maca ur yudir ara, Meḥemmed d amazun aneggar yakk ara ad yazen yellu ar ifganen, i wakken ad t-defren yakk s umgarad n tgurmiwin-nsen d initen n sen d tutlayin-nsen 
Jean-Jacques Rousseau Jean-Jacques Rousseau

Jean-Jaques Rousseau ilul ass n 28 yunyu 1712 g Jenev, anda yemmut 02 yulyu 1778.
Agemmay agrigi Agemmay agrigi

Agemmay agrigi d agemmay yettuseqdac di tira n tutlayt tagrigit segmi lqern wis 9 uqbel Ɛisa. Yekka-d uẓar-is seg ugemmay afiniqi. 

Igrigiyen ṭṭfen agemmay afiniqi, beddlen isekkilen-is u rnan-t tiɣra (voyelles), yuɣ lḥal agemmay agrigi d agemmay amezwaru i yesɛan tiɣra.

Agemmay agrigi yettwura seg uzelmaḍ ɣer uyeffus. Yettubeddel geddac tikkwal u yefka-d aṭas n igemmayen : Alatini, Aqebṭi, Ssirilik... atg. 

Ṭṭabla deg ukessar tesskan isekkilen n ugemmay agrigi atrar, mkul asekkil yesɛa aẓari-is deg ugemmay afiniqi.

Addad Addad

Addad d awal yesɛan kra n inumak :
Addad (tajerrumt) Addad (tajerrumt)

Addad d awal amaynut yesnulfa Mulud At Mεemmer mi yura tajerrumt-is n teqbaylit s teqbaylit. Addad d taskant (lxeṣla) ger teskanin n yisem deg tutlayin timaziɣin merra, siwa kra n tantaliwin n Libya, n Maṣer, ak° d Mawritanya.

Ismawen ineṣliyen n tmaziɣt (mačči d ireṭṭalen seg tutlayin-nniḍen) sɛan sin n waddaden: addad ilelli (s tefransist "état libre") d waddad amaruz ("état d'annexion"). 



Addad amaruz n yismawen yezmer ad yili : 
Agemmay ssirilik Agemmay ssirilik

Ssirilik d agemmay ixelq-it-id Siril g lqern 9, ttarun syes tutlayin am tarusit, tukranit, tutlayin tislaviyin nniḍen.

La Dépêche de Kabylie La Dépêche de Kabylie

La Dépêche de Kabylie ("Tabratt n Tmurt n Leqbayel") d aɣmis (ajernan) azzayri yettwarun s tefransist akked tmaziɣt deg iseggasen-agi ineggura. Uṭṭun amezwaru yeffeɣ-d deg wass 13 yunyu 2002. Win it-id-ixelqen d Leɛmara Benyunes, aneɣlaf aqbur n Butefliqa. Aɣmis-agi iḥemmel aṭas Butefliqa d ukabar n Benyunes "UDR".

Asmel (adeg) n weɣmis
Tifeffeɣt tazzayrit Tifeffeɣt tazzayrit

Tifeffeɣt tazzayrit yettwarun s tefransist


Tifeffeɣt tazzayrit yettwarun s teɛrabt


Tifeffeɣt tazzayrit yettwarun s tmaziɣt
Agraw imaziɣen Agraw imaziɣen

Agraw imaziɣen (neɣ "Académie berbère" s tefransist) d tiddukla tettwanulfa d (tettwaxleq) di 1966 g fransa, llan deg-s Muḥend Arab Besaɛud, Ṭawes Ɛemruc, Sliman Ɛazem, Muḥemmed Arkun ...atg.

Agraw imaziɣen mechur (yettwassen) isem-nsen axaṭer d nutni i ssidiren tifinaɣ, u snulfan-d asenǧaq amaziɣ. Tikkwal, Agraw imaziɣen uran deg lmagazin "Imazighen" s ugemmay n tifinaɣ.
2004 2004


2005 2005

Yulyu Yulyu

Yulyu d ayyur wis 7 n useggas. Deg-s 31 wussan. Isem-is yekka seg tlatinit "Iulius", isem n Yulyus Sizar, amenukal n Rum, win isemma ayyur-agi.
5 yulyu 5 yulyu

Ass 5 yulyu d ass wis 186 n useggas (wis 187 deg iseggasen "bisekstil"). Llan 179 wussan deffir-es ar taggara n useggas.

= Ayen yeḍran =

= Wid ilulen =

= Wid immuten =

= Leɛwacer =23 yunyu 23 yunyu

Ass 23 yunyu d ass wis 174 n useggas (wis 175 deg iseggasen "bisekstil"). Llan 191 wussan deffir-es ar taggara n useggas.

= Inelfuyen (Ayen yeḍran) =

= Wid ilulen =
= Wid immuten =

= Leɛwacer =Lqern wis 19 Lqern wis 19

Lqern wis XIX yebda aseggas 1801, yekfa aseggas 1900.
11 ctember 11 ctember

Ayyur (akud) Ayyur (akud)

Ayyur neɣ Aggur neɣ d amur n useggas. Aseggas, deg-s 12 waguren, yal yiwen yesɛan 30 neɣ 31 n wussan (28 neɣ 29 deg wagur n fuṛaṛ). Ismawen n waguren s teqbaylit kkan-d seg Tlatint.

Ismawen n wagguren s Tlatinit akd s Taɛrabt tadzayrit neɣ s Tmaziɣt deg Tafriqt n Ugafa 

11 11

14 yulyu 14 yulyu

Ass 14 yulyu d ass wis 195 n useggas (wis n 196 deg iseggasen "bisekstil"). Llan 170 n wussan deffir-s ar taggara n useggas.

Yennayer Yennayer

Yennayer (neɣ nnayer) d ayyur amezwaru n useggas. Deg-s 31 wussan. Isem-is yekka seg tlatinit "Ianuarius", ayyur anda llan leɛwacer n yakuc "Ianus" (isem-is seg "ianua" "tawwurt"). Yanus yesɛa sin wudmawen : yiwen yeskaden ɣer deffir (ar useggas i d-iɛeddan), wayeḍ yeskaden ɣer zdat (ar useggas amaynut).

yennayer yekka-d seg tlatinit "ianuarius"
yennayer d ayyur amenzu daɣen d ass amezwaru n useggas anda imaziɣen ttmagaren't s tmeɣra.

Yennayer agellid n wayyuren
Furar Furar

Furar d ayyur wis 2 n useggas. Deg-s 28 wussan ; kull 4 iseggasen irennu ass igan 29. Isem-is yekka seg tlatinit "Februarius".
14 14


Tudayt Tudayt

Tudayt d ajjed amezwaru ideg ttamnen medden belli yella yiwen Rebbi kan.

Isem Rebbi s tɛebrit d יהוה (Yahweh), maca udayen ur zmiren ara ad neṭqen isem-agi, axaṭer ɣur-sen ḥram. Inin nitni אדני "adonay" ('agellid-iw') deg tẓallit d השם "Hacem" ('Isem' s tmaziɣt) deg wawal.

Rebbi deg tudayt yesɛa lemluk i t-yettɛawanen, yuzen rrusel ɣur medden akken ad ttamnen yi-s. Yahweh yextar agdud : agdud n israyil akken ad zzuzren awal-is.

Udayen ttganin lmasiḥ,ara ten-iselek d ad yebnu tamurt n Israyil tamqqrant: Erezt Israyil, lmasiḥ-agi ɣur-s tazmert n wessidir wid yemmuten. Udayen ur ttamnen ara belli Ɛisa d lmasiḥ axaṭer ur yezmir ad yexdem ayen yettwuran deg wedlis-nsen (turat), ur yebni ara tamurt n israyil tameqqrant, ur ten-yeslik ara seg ifassen n Rruman, tella daɣen yiwet tamacahutt ɣef Ɛisa sɣur imasiḥiyen, mi asen-d-yenna bell netta d lmasiḥ, udayen ṭṭfen-t rnu ddan yid-es ɣer tameqqbert, nnan-as : "ssidir wid yemmuten!". Udayen n tura ur qbilen ara Ɛisa d lmasiḥ axaṭer deg tmasiḥt, Ɛisa d mmi-s n Rebbi, ɣur Udayen, Rebbi ur yesɛi mmi-s.

Mazal ar tura udayen ttganin lmasiḥ. Yuɣ lḥal, udayen xelqen tamurt n Israyil mebla tallalt n lmasiḥ deg 1948, kra n wudayen nnan-d d akken ayen-agi d leḥram, yessefk ad gganin lmasiḥ.
Tamasiḥit Tamasiḥit

Tamasiḥit d ajjed iy deg ttamnen medden belli Ṛebbi d yiwen, iṣubb ɣer medden s wedmaw n bnadem: Ɛisa. Imasiḥen (Imettumsen) ttamnen belli Ɛisa ur yesɛi ara baba-s : ilul ala seg yiwet n tmeṭṭut (Meryem) s tezmert n Rebbi. Imasiḥen ttamnen belli Ɛisa d lmasiḥ ay ad isellken Udayen u ad yexelq tamurt n Israyil tameqqrant, ɣas akken ur yexdim ara akk tiɣawsiwin agi, nutni ttamnen belli a d-yuɣal tikkelt nniḍen akken ad tt-yexdem. 

Imasiḥen umnen di Adlis Uɣris (iqedsen) neɣ Abenǧil (Inǧil), ayen isɛan tira s tɛebrit d tira s Tegrigt.

Ttwagent (ttwaxedment) aṭas n tsuqilin n Yinjil s tutlayt Tamaziɣt, s tintaliwin am Tamaziɣt Tarifit, Tamaziɣt Tacelḥit, d Tamaziɣt Taqbaylit.

Tasuqilt n Yinjil s Tmaziɣt Taqbaylit tella da:

Injil s Tefṛansist - Tamaziɣt Taqbaylit.

Llant tsuqilin Timaziɣin n:

Tineslemt Tineslemt

Tineslemt d ddin ideg ttamnen yinselmen belli Rebbi d yiwen, ur yesɛi acrik. D Netta i d-ixelqen akk ameɣra, ala netta i yestahellen ad yettwaɛbed. 

Deg laxert, wid i yumnen s-yes, gan ayen i yefreḍ fell-asen ad aten-iger ɣer ljennet, ma d wid ur yuminen s-yes, ɛsant ad aten-iger ɣer jahennama. Deg Tineslemt, Rebbi ixleq-d Lmalaykat seg tafat, Leǧnun seg tmes, amdan seg wakal. Yuzen imazanen ("les messagers") ɣur medden akken ad amnen s yes ad rnun ad at-ɛebden s wayen isen-id icareɛ d wayen id-asen d-mlen imazanen-is. Deg Tineslemt amazan (Rrasul) aneggaru i d-iceggaɛ Rebbi d Muḥemmed.

Isem n yemdanen i yettamnen s Tineslemt , Inselmen. Inselmen ɣur-sen 5 n tamara:


Deg Tineslemt, yella yiwen wedlis : Leqran: D adlis id yessuder Rebbi ɣef umazan Muḥemmed. Yella daɣen Lḥadit: D imeslayen, igiten, neɣ ayen ɣef i yessusem (Aprobations)Muḥemmed. Inselmen ttamnen belli Injil d Turat ttubeddlen, wer qqimmen amek i ten-id yuzen Rebbi.

65–75% seg inselmen d Ssunna.


10–13% seg inselmen d Cciɛa.


~1% seg inselmen d Ibaḍiyen.


~1% seg inselmen d Aḥmadeyya.





Maṣer Maṣer

Tamurt n Maṣer (s teɛrabt: مصر) tella deg Tefriqt n ugafa. Isem-is unṣib d Tagduda Taɛrabt n Maṣer (s teɛrabt جمهورية مصر العربية). Tamanaɣt ines d Taqahirt, tutlayt-is tunṣibt d taɛrabt.

Tamurt n Maṣer tettuneḥsab si tid i d-yecfan i tɣermiwin tiqburin maḍi, tɛedda-d ɣef waṭas n tilla deg umezruy : tallit taferɛunit, tallit taṛuminit, targrigit ( tabizanṭit), tallit n tneslemt, d tallit n wassa.

Maṣer tella seg yimeḍqan imezwura i kecmen waɛraben segmi d-yennulfa ddin n tneslemt, dɣa syin i d-ldin abrid ɣer Tefriqt Ugafa s lekmal-is. Asteɛmer-is yeḍra-d seddaw unabaḍ n Ɛumar ibn Lxeṭṭab, ɣef ufus n Ɛemru Ben Lɛaṣ (592-682) mi tt-id-ikksen i Ibizaṭiyen i llan ṭṭfen-tt lawan-nni. Imezdaɣ n Maṣer imir tuget seg-sen llan d imasiḥiyen (tacḍaṭ taqebṭit) ttmeslayen tutlayt-nsen tajaddit taqebṭit i d-yeqqersen seg tin Iferɛunen ; ɣef wakken d-ttɛawaden imazrayen, nnan-d akeččum-is yeḍra-d s tekriṭ d yidammen, d yimyaten n yigiman imaṣriyen i yettwaɛdmen, ladɣa wid yugin ad ḍefren ddyana tamynut i d-wwin imnekcamen.


Atmaten Inselmen Wid ixelqen tarbaɛt agi d Ḥasan Al Banna akk d Sayed Quṭb.
Surya Surya

Tamurt n Surya tezga-d g wenẓul ataram n Asya , isem-is unṣib d "Tigduda Taɛrabt n Surya" (s teɛrabt الجمهورية العربية السورية) tamanaɣt ines Dimacq . tutlayt-is tunsibt d taɛrabt.
Urdun Urdun

Tamurt n Urdun tella deg wenẓul ataram n Asya: Isem-is unṣib d "Tagelda Tahacimit n Urdun" (s teɛrabt المملكة الهاشمية الأردنية). Tamaneɣt ines d Ɛemman. Tutlayt-is tunsibt d taɛrabt.
Urcalim Urcalim

Lquds neɣ Uṛcalim d tamanaɣt n tmurt n Israyil akk-d Falesṭin, qqaren-as s tɛebrit ירושלים ("Yerucalayim"), s teɛrabt "Al Quds" القدس neɣ "Urcalim Al Qods أورشاليم القدس". I tamdint-agi azal ɣur ladyan aṭas.

Imaziɣen, agellid-nsen n zik, Cicnaq (win yuɣalen d ferɛun n Maṣer) yekcem tamdint almi yella deg-s ugellid Ribuwam.

D tamdint i yesɛan azal ameqqran ɣur udayen acku deg-s i yella aẓekka n Sliman yegra-d deg yiwen n lḥiḍ qqaren-as Ḥiḍ n imeṭṭi. Yerna tesɛa azal ameqqran ɣur inselmen acku yella deg-s Tamezgida n Laqṣa y d yessali Brahim ; ɣur imasiḥiyen axaṭar acku i yemmut Ɛisa.
Le Soir d'Algérie Le Soir d'Algérie

Le Soir d'Algérie ("Tameddit n Dzayer") d aɣmis (ajernan) azzayri yettwarun s tefransist. 

Asmel (adeg) n weɣmis
Liberté Liberté

Liberté ("Tilelli") d aɣmis (ajernan) azzayri yettwarun s tefransist. Bab-is Yesɛed Rebrab.

Asmel (adeg) n weɣmis
El Watan El Watan

El-Watan ("Tamurt") d aɣmis (ajernan) azzayri yettwarun s tefransist (ɣas akken isem-is d awal s teɛrabt, yettwarun s ugemmay alatini).

Asmel (adeg) n weɣmis
Saɛid Butefliqa Saɛid Butefliqa

Sɛid Butefliqa d gma-s n uselway n Tmurt n Dzayer Ɛebdelɛaziz Butefliqa.
Tel Aviv Tel Aviv

Tel Aviv (s teɛebrit תל אביב = "tawrirt n tafsut") yella d tamdint n Israyil. Tel Aviv d taɣremt tatrart, azal-is azal tamanaɣt tasertit n tamurt n Israyil maca, ala, tamanaɣt n Israyil teqqim Orcalim. Tella Tel Aviv tamanaɣt tadamsant, yella g yes asagen i ism-is Yaffa, amaffag taseddawit

"Tel" s teɛbrit lmaɛna-s d "tawrirt", "Aviv" lmaɛna-s d "tafsut" : "Tawrirt n Tafsut". Yella ism-is seg wedlis n Yeḥezqel (Ézéchiel) 3:15.
Madrid Madrid

Tamdint n Madrid d tamanaɣt n tmurt n Spanya.
Tokyo Tokyo

Tamdint n Tokyo d tamanaɣt n tmurt n Japun. Isem-is yettwaru 東京, anamek-is d "Tamanaɣt n Wegmuḍ (tacerqit)" (tamanaɣt n zik tella d Kyoto, yezgan deg utaram).
London London

Tamdint n London d tamanaɣt n tmurt n Langliz.

Ad nezmer ad nebḍu London Alemmas (Central London) deg krad (03) imuren : 



Deg Outer London ad naf Barking ed Dagenham, Barnet, Bexley, Brent, Bromley, Croydon, Ealing, Enfield, Haringey, Harrow, Havering, Hillingdon, Hounslow, Kingston upon Thames, Merton, Newham, Redbridge, Richmond upon Thames, Sutton, Waltham Forest.
Dublin Dublin

Tamdint n Dublin (Baile Átha Cliath [blʲa:ˈklʲiəh] s Tirlandit (Gaeilge (Gaylxa))) d tamanaɣt n tmurt n Irland.
Istambul Istambul

Tamdint n Istambul "Sṭambul" d tamdint tis snat n Tmurt n Tturk . Zik tella tamanaɣt ines.
Tesɛa 13 imelyan n imezdaɣ (akken i d-tenna TUIK g useggas n 2007) 
Tesɛa yun uḍar g Turuft, wayed g Asya, ulac tamdint nniḍen g umadal amm nettat yebḍan f sin xas azgen i meqren yezga-d g Asya, maca Istambul tecba mlih timdinin n Turuft

= Timezzayin =

Tamdint n Sṭambul tebḍa af 31 n timezzayin, garasent llant :


= Tarakalt =

Tamdint n Sṭambul tezgad gar Asia d Turuft ygezmits g'ulemmas ilel n Marmara d ilel Aberkan abrid b'w aman Bosfor yessiweḍ garasen, tamdint n Sṭambul tmoqer aṭas tura g yal snat timiwin n'u Bosfor tswadlent s tamdint n Sṭambul.
Spenyul Spenyul

Tamurt n Spanya d amaslaḍ di Tadukli n Tmura n Turuft (UE). Tezga-d deg unẓul utrim n Turuft akked deg Tefriqt n Ugafa. 
Tamanaɣt-is d Madrid.

Deg aneẓaw n turuft tḥerr amur ameqran seg tazunegzirt n Iberia. Ama deg tefriqt n ugafa, tesɛa snat n timdinin deg wakal n umeṛṛuk Sebta
akked Mlilt.

Deg Ilel Agrakal tesɛa Tigzirin Baleares. Ama deg ugaraw aṭlantik tesɛa Tigzirin Tiknariyin. 
Ɣef leḥsab n tmenḍawt n Spanya deg amagrad wis 3.1 n usaḍuf, el castellano Taspanyulit d tutalyt tunṣibt n uwanak. G aseggas n 2012 tella d tutalyt tayemmat n 82% n yespenyuliyen.

Ɣef leḥsab n umagrad wis 3.2 n usaḍuf aspanyuli, tutlayin tispenyuliyin nniḍen d tuniṣibin deg timnaḍin-nsent af leḥsab n uẓayer-nsent (Amedya : tutlayt takatalanit g tamnaḍt n Katalunya).

Spanya tesɛa anezmar ameqran i tmerrit (Tourisme), tella tamurt tis 3 anda rzan medden g 2016 s wazal n 75,3 imelyunen n yinerzafen. 
Annect-a n tmerrit yefka tayett tameqrant i tadamsa taspanyulit.

Adriz(latar) n bnadem amezwaru (win yegan am ṣṣenf n imdanen Homo) di tmurt n Spanya, yesɛa 1,2 n imelyunen n iseggasen uqbel tura. Ufan agamis n yiwen n umdan n ṣṣenf Homo di tama n Atapuerca g ugafa n tmurt.

G lqern wis 3, tekcem Ruma Rome ar tazunegzirt n Iberia


Plazas de soberanía (deg wakal n Umerruk) 

Guantanamo Guantanamo

Tamdint n Guantanamo tezga-d g tmurt n Kuba, maca wi tt-ilan d USA, yesɛan deg-s axxam n lɛasker ak d lḥebs.
Kuba Kuba

Tamurt n Kuba (s tespanyulit "Cuba"), tezga-d g Tamrikt n Wenẓul neɣ Tamrikt Talatinit. Tutlayt is taspanyulit, aselway ines Fidel Kastro tamaneɣt-is Habana.
Malaga Malaga

Malaga d tamdint tezga-d g umalu anzul n tmurt n Spanya.
Kefrida Kefrida

Taddart n Kefrida tezga-d g temnaṭṭ n Bgayet qrib n At Idris deg Tasaxriwt. Deg-s acercur yettwasnen.
Isfahan Isfahan

Isfahan tella d tamdint tamuqrant tezga-d g Iran.
Ipactunen Ipactunen

Ipactunen d isem n wegdud yellan ger Afɣanistan d Pakistan.
Ikurdiyen Ikurdiyen

Agdud n Ikurdiyen yella g Ɛiraq yerna deg Tturk Ttmeslayen tutlayt takurdit. Tamurt anda zedɣen, isem-is Kurdistan, maca ur sɛin ara tamurt imzireg i nutni kan. Yiwen deg imeqqranen n tagrawla nsen af uzarug, isem-is Ɛabdellah Uǧalan.
Honcu Honcu

Honcu (neɣ Honshu) d tigzirt tameqqrant n tmurt n Japon. Deks Timdinin timeqqranin am Tokyo (tamanaɣt n tmurt), Hiroshima, Kawasaki, Kobe, Kyoto, Nagoya, Nara, Osaka, Sendai, Yokohama atg.
Iṛan Iṛan

Iṛan d tamurt tezga-d g alemmas n Asya, tamanaɣt-is Ṭehran. Ttmeslayen tutlayt Tafarsit.
Cadli Benjdid Cadli Benjdid

Cadli Benjdid yella d aselway n Tegdut n Dzayer seg 7 furar 1979 almi 11 yennayer 1992. Ilul deg Sebɛa (Tadayra n Butelja, Ṭṭaṛef) ass n 14 ibrir 1929 yemmut ass n 6 tuber 2012 deg sbiṭaṛ n Usaka n Qsenṭina (Dzayer Tamaneɣt).

Di lweqt n ṭṭrad mgal Fransa yekcem deg ALN. Akked usarug n dzayer yuɣal ad yexdem g lɛesker. Asmi yemmut Hewwari Bumedyen, Cadli yella d yiwen amdan i yesɛan legrad ameqqeran akk: Colonel. Lɛesker deg lweqt-nni bɣan amdan am netta deg wemkan n Bumedyen.

Cadli yebɣa ad yeffeɣ seg Tanemla (socialisme) axaṭer dzayer texser aṭas idrimen, meɛna azal n lpitrul iṣubb aṭas di lḥekm-is. Idzayriyen inṭarren (deg tazwara-nsen ilmaẓyen) ffɣen-d ɣer iberden ass n 5 tubar 1988 anida yekker umennuɣ ameqqran. Ayen i d-yeḍran ussan-nni yettwasen s Tubar 88 (Octobre 88). Ihi Cadli yexdem tamendawt (constitution) tamaynut, yeǧǧa akk ikabaren, seg-sen FFS, RCD, FIS. Cadli yebɣa ad yerbeḥ lvoṭ s ukabar ines (FLN) lameɛna idzayriyen voṭan FIS.

Xaled Neẓẓar, i yellan d aneɣlaf n lɛesker g lweqt-nni, yura g wedlis ines belli yanna-yas i Cadli "Ilaq-ak ad teǧǧeḍ amkan-ik akken ad neḥbes lvoṭ". Cadli yeqbel ayen yenna-yas-d Nezzar. Akabar n FIS ur yeqbil ara, bdan rrebrab mgal lɛesker u yebda ṭrad gar-asen. 

Ɣer taggara n tudert-is, Cadli yettili d tmeṭṭut-is deg Wehran.
Fuket Fuket

Fuket neɣ Phuket d tigzirt d tamnaḍt n tmurt n Tayland, yennul-itt-id tsunami g useggas n 2004 (26 bujember).
Pattaya Pattaya

Pattaya d tamdint tezga-d g tmurt n Tayland.
Diana Spencer Diana Spencer

Diana Spencer, tageldunt n Yigaliyen tlul-d ass n 1 yulyu 1961 g Sandringham deg Legliz tejweǧ d ugeldun Carl Windsor ass n 29 yulyu 1981 tebra-yas g useggas n 1996, temmut ass n 31 ɣuct 1997 s ddaw tileggit n Alma g temdint n Paris akk d umdakkel-is ameṣri Dudi Alfayed.

Twasen s yisem n Lady Di neɣ Lady Diana, tiffefeɣt tella tqaras tageldunt Diana maca awal-agi mači n tides axaṭer neqqar issem n tgeldunt i tageldunt n idammen.

Tella daɣen tettwasen f cɣal-is n lxir d wayen yelhan i ugellilen d imuḍan.
Seg wass mi twaxḍeb d ugeldun Carl Windsor n lGal g useggas n 1981 armi temmut g useggas n 1997 sddaw n tileggit n l’Alma g Pari s laksida n tkarrust, Diana, tella tameṭṭut gar tullas timsunin g ddunit , d tin i thibi yal agdud, akter tagellidt Elizabet II. 
Federiko Garcia Lorka Federiko Garcia Lorka

Federiko Garcia Lorka, amedyaz aspanyuli isem-is s tespanyulit "Federico Gracía Lorca", ilul g 5 yunyu 1898 yemmut ass n 19 ɣuct 1936 yella g tarbaɛt n tasuta n 27.
Salim Iles Salim Iles

Salim Iles (ilul-ed 14 mayyu 1975 deg Wehran, Dzayer) d albub d addal accaf
Tsunami Tsunami

Tsunami (seg ajapuni 津波, tsu nami, meskuli « tayyugt n usagen ») d amazrar n timdeswalin n tallit tameqrant aṭas yetzreɛen seg tawennaḍt n waman (agaraw, ilel neɣ agelmim), yussad seg taswiɛt kan n awliwel n ubleɣ ameqran n waman, yettwaweḍen sɣur tizenzelt, tuccḍa n wakal adu-awlal neɣ aṭṭerḍeq n uburkan, dɣa yezmer ad yuɣal tayyugin tisedramin timeqranin.
Zenzla Zenzla

Targaga neɣ Zzenzla (awal n "'zenzla yekka-d seg Darja: "زنزلة" id yellan s iman-is seg Tserɣint: "زلزال") d yiwet n tumant tagmawant igan d argigi neɣ d tazrart n irgigiyen yettemyadfaren deg tiggi n tegnit (lqaɛa)
21 mayyu 21 mayyu

Ass 21 mayyu (maggu) d ass wis 141 n useggas (wis 142 deg iseggasen bisekstil). Llan 224 wussan deffir-es ar taggara n useggas.

Mayyu Mayyu

Mayyu (ittwanṭaq daɣen maggu) d ayyur wis 5 n useggas. Deg-s 31 n wussan.
Tasdawit n Bab Zzewwar Tasdawit n Bab Zzewwar

Tasdawit n Bab Ezzewar isem-is unṣib d Tasdawit n Tussniwin d Tisnumka Hewwari Bumedyen (USTHB) tezga-d deg tɣiwant n Bab Zzewwar deg tiɣremt n Lezzayer Tamanaɣt.
570 570

Tansa IP Tansa IP

Tansa IP d amḍan imettel yiwen uselkim g l'internet, s umata imettel yal tiɣawsiwin n l'informatique g network am l'imprimante, router.. atg.

Tansa IP d amḍan Hexadecimal, meɛna nettaru-t s decimal : FF yuɣal 255, A2 yuɣal 162, 24 yuɣal 36. Llan sin tisiwal : IPv4 d IPv6 :

Tasut tis 21 Tasut tis 21

Tasut tis 18 | Tasut tis 19 | Tasut tis 20 | Tasut tis 21
Iseggasen 2000 | Iseggasen 2010 | Iseggasen 2020 | Iseggasen 2030 | Iseggasen 2040

Iseggasen 2050 | Iseggasen 2060 | Iseggasen 2070 | Iseggasen 2080 | Iseggasen 2090

Tasut tus 21 d tallit n wakud tebda deg wass n 1 yennayer 2001 ad tfakk ass n 31 dujamber 2100. Tawsit-a tga d tasut tamezwarut deg tangimt tis 3


Claymore Claymore

Claymore d awal yesɛan kra n inumak :
Claymore (ssif) Claymore (ssif)

Claymore d ssif ameqqran, aberbuz n sin ifassen, tella tettuseqdac sɣur Highlanders (Imnaɣen seg l'ecosse). Tban-d g lqern wis XVI u tella tettuseqdac aṭṭas g lqern wis XVI. ṬṬul-is 1,35m.
Claymore (manga) Claymore (manga)

Claymore (クレイモア, Kureimoa) d manga yura-t , iresm-it Norihiro Yagi. Ar Yunyu 2007, 13 n tmucuha ffɣen g Tajaponit. Yeffeɣ-d daɣen yiwen anime fell-as.

Tamacahutt ines ɣef yiwet n "calymore", nutni d azgen (nnefṣ) bnadem,azgen Yoma. Yoma d awaɣzen yeḥmel ad yečč medden. Claymore ttwaxelqen akken ad nɣen Yoma-nni.
Tasut tis 20 Tasut tis 20

Tasut tis 17 | Tasut tis 18 | tasut tis 19 | Tasut tis 20 | Tasut tis 21 
Iseggasen 1900 | Iseggasen 1910 | Iseggasen 1920 | Iseggasen 1930 | Iseggasen 1940

Iseggasen 1950 | Iseggasen 1960 | Iseggasen 1970 | Iseggasen 1980 | Iseggasen 1990

Tasut tis 20 d talit n wakud i y-sentayen (i beddun) seg wass n 1 yennayer 1901 tettfakka ass n 31 dujamber 2000. Tasut tis 20 d tallit yeččuren d inelfuyen (ineḍruyen) imazrayen am umsenɣi amadalan amezwaru d 
wis sin. Yakk d tneflit meqqren n illalen n umesni d usiwel. S umata, tasut tis 20 tella d tallit anda teǧǧuǧǧeg teknussna

Lubnan Lubnan

Tezga-d tmurt n Lubnan g ugemmud alemmas. Isem-is s teɛrabt لبنان "Lubnān", neɣ ﺍﻠﺠﻤﻬﻮﺮﻴﺔ ﺍﻠﻠﺒﻨﺎﻨﻴﺔ "al-Ǧumhūriyya al-Lubnāniyya" ("Tigduda n Lubnan"). Tamanaɣt ines d Birut.
Kurya Kurya

Tezgad tmurt n Kurya g unzul umalu n umenẓaw n Asya, tarakalt-is tecba tigzirt (tapeninsult takuryit) llant sin tikuryatin, Kurya n Wenẓul tamannaɣt-is Seyul, d Kurya n Ugafa tamannaɣt-is Pyungyang, s deffir imenɣi asemmaḍ tebda leqdic i wakken ad aḥyu s gar ayen i d-yugran i wanact-a qqaren-as, "Kurya tadinamikit"

Tutlayt n tmurt n Kurya takuryit ttmeslayen syis azal 70 imelyan n ikuryen, neɣ ugar, i zedɣen g tapeninsult takuryit akk d igzirin i d-yezgan zdat-is, d azal 5 imelyan g yal ddunit, llant tintalyin nniḍen maca marra i kuryen tmisfhamen gar-asen axaṭar temkacbin gar-asen.
takuryit, tejjad bac tinekkit-nsen atyli tiferdist
Agemmay n tutlayt takuryit isem-is Hangul neɣ Hangeul isulf-it-id g 1446 agellid jong ameqqran
Yidic Yidic

Tutlayt n yidic, qqaren-as daɣen tudayit tajermanit d tutlayt i ttmeslayen udayen n tmurt n Lalman, Arjentin, d udayen n timura n turuft n umalu, udayen-nni qqaren-asen Ackinazen.
Qsenṭina Qsenṭina

Tettwassen temdint n Qsenṭina (isem ines amziki: Kirta) s temdint n tiqenṭirin iy yettwaɛellqen agezdu 25.

Qsenṭina d-tamdint n wegmuḍ (ccerq) n Dzayer, tezga-dd ɣef yiran n yiwen n wezṛuf d-aɛlayan, nnig wasif n Rumel. D-nettat ay d-tamaneɣt n twilayt n Qsenṭina. Zedɣen tet 438.000 n yimezdaɣen.

Qsenṭina d-tamdint tameqqrant n tnezzut (ettijaṛa) akked temguri (industrie) yerna tella deg-s yiwet seg tesdawiyin timeqqranin akk n Dzayer. Zik, Qsenṭina d-yiwen seg temdinin wi ɣur dd-ttasen medden ad lemden

Tezga-dd teɣremt n Qsentina deg tma n umalu n tmurt n Dzayer, yella isem is Kirta (Cirta) deg twala n Yinumiden ass nni, tella tamanaɣt n tanumedt Numidia seddaw ufus n Mikiwsen (Misipsa) llan zedɣen deg-s yimzenza Iṛomanen, iderq iten Yugurten, dacu yejjan Caius aselway n umenkud n Roma ad et yekcem, semmant Ayt Roma daɣen "Constantina" ɣef yisem n Konstantin amezwaru.

Eṭṭfen tet Yiɛraben sdeffir nsen, umbaɛd, Iṭorkiyen, umbaɛd Ifransisen yezmir ara Clauzel ad et yekcem deg useggʷas en 1836, maca yekecem itt es deffir-s Vale (Valée) yeqqim deg-s Damermont, aked Lamorsier. 

Tesɛa Qsenṭina tura Tasdawit n Qsenṭina, Amafag en Qsenṭina (Roplan), atg. 
Adṛaṛ Adṛaṛ


Lili Bonic Lili Bonic

Lili Bonic neɣ (Boniche), acennay adzayri uday mucaɛen aṭas iluled g 1921 g Taqṣebt n Dzayer (Kasba) yemmut ass n 6 meɣres 2008 g Pari g Fransa ycennu aẓewan aɛrab-andalusi yecennu daɣen Ccaɛbi, Rrumba, s taɛrabt tadzayrit d tarumit, ccna ines imeẓẓwi (ḥammlent meden)
yceyɛit babas win yellan argaz uẓewan ula d netta, bac aken a d yeɣar ɣur aselmad Saɛud awahrani Ccix n uẓawen, yekcem daɣen g iɣerbazen n uẓuwen imucaɛen azal Mutribiya d Musiliya
yefkayas anemhal n Rradio n Dzzayer (Radio-Alger) adisider tadwilt n Ḥawzi ass imi yella yesɛa 15 isegwasen gelɛamris 

gar tuɣac ines llan : 

1- ana el warqa el meskina

2- il y a un seul dieu (yiwen rebbi i yellan)

3- Bambino
Ameṛṛuk Ameṛṛuk

Tamurt n Merruk neɣ Murakuc ( s tifinaɣ : ⴰⵎⵓⵔⴰⴽⵓⵛ, s Tserɣint: المغرب "Al-Maɣrib"), isem-ines umaddud Tageldit n Merruk neɣ Tageldit n Murakuc ( s tifinaɣ: ⵜⴰⴳⵍⴷⵉⵜ ⵏ ⵍⵎⵖⵔⵉⴱ , s Tserɣint : المملكة المغربية, Al-Mamlakah Al-Maɣribiya) d yiwet n tmurt id yezgan deg umalu n Tafriqt n Ugafa, tesɛa talast aked Dzayer seg usamar, Muriṭanya seg unẓul, Agaraw Aṭlasi seg utaram, Ilel Agrakal seg ugafa, ameccaq gar-as ed gar Turuft 14,4 Km deg wemḍiq n wedrar n Ṭareq Gibraltar . Tamanaɣt-ines d Eṛṛbaṭ.

Llant deg-s 12 n temnaḍin gar-asen : 






Muḥemmed Buḍyaf Muḥemmed Buḍyaf

Muḥemmed Buḍyaf, s taɛrabt محمد بوضياف, ilul ass n 23 yunyu 1919 di temnaḍt n Wled Madi deg Lwilaya n Temsilt. asmi yeḥbes ulmud-is deg useggas n 1942, yekcem ɣer uxeddim ɣer srabes n Leɣrama di temnaḍt n Jijel. Syen yekcem ɣer ukabar n waɣref Azzayri (PPA) anda yuɣal d aɣalat n tudsa n lbaḍna (OS) di temnaḍt n Qsenṭina deg useggas n 1947.

Di 1950, icureɛ, anda i ḥekmen fell-as s lḥebs. 3 n yiseggasen mbeɛd (1953) yunag ɣer tmurt n Fransa, syen yekcem ɣer ukabar n MTLD. Ur iɛeṭṭel ara, ikcem-d ɣer tmurt n Lezzayer anda yuɣal d imḍebber aɛlayan n tudsa n C.R.U.A. (Comité Révolutionnaire pour l’Unité et Action), yella daɣen ger terbaɛt n 22 i yessekren tagrawla n tmurt n Lezzayer ass n umenzu n wember 1954. Deg tuber 1956 yettwaṭṭef netta akked yimeddukal-is gar-asen At Ḥmed d wiyiḍ di tmesrifegt i ten-id-yewwin seg tmurt n Lmerruk ɣer Tunes. Asmi tefra tegrawla tazzayrit, mass Mohamed Boudiaf islul-d Akabar n Tegrawla tanemlayt (Parti de la Révolution Socialiste).

Deg yunyu 1963 yettwaḥbes s wufus n Ben Bella, ɛezlen-t ɣer unẓul n tmurt n Lezzayer azal n 3 n wagguren, syen iruḥ ɣer tmurt n Lmerruk. Aseggas n 1972, yettruḥ yettuɣal ger tmurt n Fransa d tmurt n Lmerruk, iqeddec ɣef ukabar-is (P.R.S.) am wakken i iqeddec daɣen deg yiwet n tesɣunt El Djarida, anda yella d imḍebber fell-as. Mbeɛd tamettant n uselway Azzayri Hewwari Bumedyen deg useggas n1979, yerra talast i ukabar-is P.R.S, yuɣal ixeddem i lfayda-s deg lewzin n Lyajur di temnaḍt n Kénitra di Lmerruk. Ass n 14 yennayer 1992, Mohamed Boudiaf yuɣal-d ɣer tmurt n Lezzayer akken ad yejber iɣisi yewten di tmurt, imi lawan-nni yal tazɣunt tettɛummu di Lezzayer. Imḍebbren n tallit –nni teffeɣ-asen afus, gguman ad d-afen abrid ara yessufɣen ɣer tifrat, imi zzhir yuɣ tuddar d temdinin. Dɣa Mohamed Boudiaf yellan yettwanfa mi akken tufrar tagut ɣef tmurt imi tiktiwin-is mgaradent aṭas ɣef tid n wid yeṭṭfen adabu s yiɣil, yugi leḥkem n leɣder, leḥkem n ukabar awḥid, yerra-d i teɣri n tmurt-is, yenna dakken talwit d tifrat n tmurt n Lezzayer ad ilint s tugdut. Yewwi-d yid-s amecwar ɣezzifen, yebda lebni n tmurt ɣef tidet. 166 n wussan kan iruḥ niqal yerra-d asirem i ugdud azzayri, yerra-d ifadden i yimdanen i ifeclen niqal, yerra-d tayri ɣer wulawen, yesfeḍ asigna ɣef tmurt, maca iɛdawen n tmurt akked tudert zgan ɛussen di yal amḍiq di yal lawan. Imi, ass n 29 yunyu 1992 ɣef 11h15, tamurt n Lezzayer yeɣli-yas ujgu alemmas, yeɣli yiwen n urgaz yesɛan azal, yesrafeg usirem, imi Mohamed Boudiaf nɣan-t yemcumen di temdint n Ɛennaba.
Timimun Timimun

Timimun tezga-d g unẓul n tamurt n Dzayer qarn-as Tmda Azgwar, d tamannaɣt n tmannaṭ n Tagurart i yebdan f kuz (4) tmannatin, g unẓul Carwin deg ugafa Tinerkuk g umalu Ugrut d Timimun
Timegnunin Timegnunin

Tezga-d taddart n Timegnunin g agezday n Tizi Wezzu assuun n At Dwala, llan gyes azal n 200 imuzdaɣ g aseggas n 1974 tesaxed taddart g mi edwet lahwa.
Azemmur (imɣi) Azemmur (imɣi)

Azemmurt (assaɣ usnan: "Olea europaea") d aseklu yeṭṭafaren tawacult n tzemrawt deg tfesna n timessferranin. Dɣa azemmur d imɣi ameɣlal n tizzegzut.
Yettwagru (yettwalqad) deg aẓiyen n unezwu agraklan i ugummu-ynes, azemmur d-yettaken tayla i asexdemen aṭas ifganen acku meqqer wazal-is ɣer deg usewwi

Tazemmurt tettwassen s-ɣur imiẓranen imzikiyen ugar n 20 iwinsen send n tlallit, Daɣen, d yiwet deg yimghan(lehcawec) i bderen aṭas deg Tibibelt. Seg Taglest, tazemmurt d azamul n temdint n Atena dɣa n taṛebbit-is. Tuẓẓut n tzemmurt teṭṭef deg umaḍal ihektaren i tafarest n n iṭunen n izemran.

Tazemurt d aseklu id-ittaken tayla uzemmur.
Illa di yal tamurt n yilel agrakal

Azemmur d imɣi imezgi imi tezmer ad yidir ugar n 3000 n iseggasen

Deg tmurt n Ieqbayeliyen azemmur ila (yesɛa) azal ameqran. Timizar n Yeqbayliyen ččurent d azemmur i nessxdam ama i wučči ama i weznuz deg ilzuzen. 

Dɣa Tamurt n Yeqbayliyen tettwasen s wazal i fkan imezdaɣ-is i wzemmur d wammad-is. Aṭas n twaculin i yebdan suddusent (ttheggint) iman-nsent akken ad ffɣen ɣer urti ad grun (ad leqḍent) azemmur.

https://upload.wikimedia.org/wikipedia/commons/thumb/1/10/Olive-tree-fruit-august-0.jpg/220px-Olive-tree-fruit-august-0.jpgSkikda Skikda

Skikda (isem-is n zik Philippeville) d tamdint seg tmurt n Lezzayer. Skikda d tamanaɣt n twilayt n Skikda.
Bumerdas Bumerdas

Bumerdas (s taɛrabt: , Rocher Noir s tasehrest taṛumit), d yiwet taɣiwant n tawilayt n Bumerdas, deg tadayṛa n Bumerdas, d nettat id adeg-aɣella, tella ar deg ugmuḍ n Zzayer dɣa ar deg umalu n Tizi Wezzu.

Di tama n Bumerdas, llant aṭas n tuddar anda urɛd ttemslayen s teqbaylit amazun tuddar n At Aɛmran, At Xelfun, Tijelabin.
Brazil Brazil

Brazil d isem n tmurt d-yezgan di Temrikt n Unẓul, tamanaɣt-ines d Brasilia. Zedɣen-tt 183.888.941 n imdanen.
Kuriṭiba Kuriṭiba

Kuriṭiba ("Curitiba") d tamdint deg wanẓul n Brazil. Curitiba tesɛa azal n 1.788.559 n imezdaɣ (leḥṣab n 2007) s tajumma n 434,967 km².

Tagrikt tatrart Tagrikt tatrart

Tayunanit t tutlayt n wat n Yunan.
Tajmaɛt Tajmaɛt

Tajmaɛt neɣ tajmayt (agraw d aɣ) d anegrew ay teggen (xeddmen) leɛṛac di tmurt n iqbayliyen, iwakken ad mmeslayen af iɣlifen n yemdanen.
Agdud Agdud

Agdud d agraw n yimdanen, wid yettawin neɣ yettaɣen awal n kra n umahil d twuri i yezzin fell-asen. Deg waṭas n wakuden amahil-a yettili d addal neɣ d taẓuri neɣ d tira, Amdan n ugdud d win yettilin seg kra n imrawen (10) am istudyuten deg tedwilin n tiliẓri ar kra n timad (+100) am taẓallit deg tmezgida d tamezdayt akken yezmer ad yugar aṭas n yigime (+1000) am temliliyin n waddal deg inurar. Dɣa ikerwaten (imɛellmen) zemren ad gren imekcumen meqqren n wedrim seg wegdud, Amedya s usenzi n tnigiyin i wnekcum n wannar n temlilit

Agdud 

Aɣref 
Tawacult Tawacult

Tawacult d imawlen akked werraw-nsen.
Wamber Wamber

Wamber (neɣ nwamber, nunber, nunember) d ayyur wis 11 n useggas. Yella daɣen ayyur wis 3 n wamwal (lexrif) deg wezgen n ugafa n umaḍal ; ayyur wis 3 n tefsut deg wezgen n wanẓul.

Tifeffeɣt tamerrukit Tifeffeɣt tamerrukit






El Moujahid El Moujahid

El Moujahid d aɣmis adzayri yuran s tefransist. 
Sevilla Sevilla

Sevilla tella d taddart tezga-d g umalu anzul n tmurt n Spanya.
Huelva Huelva

Huelva tella d taddart tezga-d g umalu anzul n tmurt n Spanya.
Granada Granada

Granada neɣ Ɣernaṭa tella d taddart tezga-d g umalu anzul n tmurt n Spanya.
Ooredoo (Lezzayer) Ooredoo (Lezzayer)

Ooredoo (Isem-is aqdim: Nedjma (نجمة) s taɛrabt awal anamak ines "itri") d ansexdam n tilifun wis krad (3) g tamurt n Lezzayer (operatur n tilifun), zdeffir Mobilis d Djezzy isem-agi d yisem n lmarka tamzenzit n Asawal-amaway n Wataniya Télécom Algérie, annect-a, d agla n Wataniya Telecome Kuwit, tesɛa azal n 4,000,000 (ukuz imelyan) n imsaben.


Asmel n Nedjma (fr)
ZhoO
Yebrir Yebrir

Yebrir d ayyur wis 4 n useggas, ger meɣres d mayyu .Deg was n 20 di yebrir leqbayel ttmektayen tafsut n 80. Qqaren leqbayel : Iṭij n yebrir yessebrak anyir .
Yunyu Yunyu

Yunyu d ayyur wis 6 n useggas.
Ɣuct Ɣuct

Ɣuct d ayyur wis 8 n useggas.
Tuber Tuber

Tuber d ayyur wis 10 n useggas.
Paris (Fransa) Paris (Fransa)

Paris d Tamanaɣt n tmurt n Fransa. Tettwassen s isem n temdint n tafat.
<br>
Tutlayt tumẓabt Tutlayt tumẓabt

Tumẓabt (s Tifinaɣ: ⵜⵓⵎⵥⴰⴱⵜ) d tutlayt gar tutlayin timaziɣin i ttmeslayin deg Mẓab af uɣezzif n Iɣzer n Weɣlan (Wad Mẓab).
Sawalen-tt deg iɣerman n Tejnint, At Mličet (Melika), At Bunur neɣ At Wirzu, Taɣardayt, At Yizǧen (At Yijden), Bergan neɣ At Ifraɣ, Tamurt n Tefza (Gerrara), Tajnint
Tasiwit Tasiwit

Tasiwit (s Tsiwit: Jlan isiwan) d tutlayt tamaziɣt ttmeslayen yis n imezdaɣ n Isiwan (Siwa) id yezgan deg ugafa utrim n tmurt n Miẓra. Amdan n yimsawalen s tutlayt-a d win yellan gar n 20,000 ar 45,000 n imsawalen
Lezzayer (tamanaɣt) Lezzayer (tamanaɣt)

Lezzayer neɣ Dzayer d tamdint tamanaɣt n tegduda n Lezzayer, d tamdint i meqqren deg temurt, ssawalen-as daɣ-n imezdaɣ ines Lezzayer tamellalt neɣ L-Behǧa. Tezga-d deg yiri n yilel agrakal, tamanaɣt n Lezzayer tefka isem-is i yal agezday (tawilayt) n Lezzayer. Tella gar timiṭrubulin timeqqranin deg umenẓaw n Tafrikt s 2 030 000 imezdaɣ deg useggas n 2002, yettwaḥsab azal n 2.947.446 n yimezdaɣ deg useggas n 2008.
Di tamdint n Lezzayer kan ad d-naf azal n 4 250 000 n yimezdaɣ neɣ azal n 12% n ugdud azzayri. Di yal tamurt
tesɛa agezday n Lezzayer tillas akk d ugezday n Blida, s unẓul Tipaza, s utaram, Bumerdas s umalu.

Isem n Alger (Alji) d issem aɛewwaj arumi n yisem "Alguère" s takatalant ; aneggaru-agi yeffeɣ-d g teɛrabt "ğazayer", Jazayer isem-is yefka Buluɣin mmis n Ziri, win id ixelqen tadinastit tazirit ass-nni mi yesekka tamdint n Lezzayer deg useggas n 960 f ugaluz n temdint taqdimt i yesɛan isem s terumant Icosium, yefka-as isem n Lezzayer At Mezɣenna, caḍen izegzziyen i yefkan anamek n isem-agi i yetwafken s ɣur Buluɣin Mis n Ziri. 

Azzegzi amezwaru yenna-d akken isem n Lezzayer yettwakkes seg tigzirin i yellan s dat n usagen n temdint n Lezzayer s teɛrabt (al-Jaza’ir) الجزائر, s teqbaylit, tigzirin n at mezɣenna, Neɣ awal n “tagzirt” yezmer (akken i ɣilen arakalen inselmen n tallit talemmast) ad yini igger i yellan ger illel d Ṣeḥra igger i yezmer ad tilli deg yes tameddurt, “tajtagzirt n tmeddurt”. Azegzi angegaru yenna-d belli isem ad d-illin fkan-t feljal tajmilt n baba-s n Buluɣin, Ziri mmis n Mennad , ihi, isem n Lezzayer ad yilli yusa-d seg Dziri, s tmaziɣt, Tiziri (anamek (lmaɛna) ines tafat n uyyur/uggur), Mezɣenna yezmer daɣ-n ad tili talɣa tetwaɛerreb n Imezɣen ayen aɣ-d-yefk : “Tiziri n at Imezɣan”. Imezdaɣ n Lezzayer tamanaɣt qqaren Adziri/Tadzirit (dziri/dziriya) fakken ad ssiwlen i imuzdaɣ n tamanaɣt.


Tadult n timerrit g temdint n Lezzayer mazal-itt texxuṣ, ɣas tesɛa aṭas ideggen i cebḥanen maca asefrek (gestion) nsen cwiyat, tesɛa (amedya) tiftisin ticebḥanin am taftist (rrif n'ilel) La Perouse g usamar, maca caḍen daɣen tiftisin ur necbiḥ ara am tin n Mazella neɣ n Miramar (Guilloville) anect agi felǧal n Asif n Lḥerrac neɣ Asif Mazafran atg... i tṣubbun ar ilel.


Tamdint n Lezzayer tesɛedda ussan iberkanen g umezruy ines yettwawet deg-sen idles tesɛa tura tamdint kra n timkurda tameqqrant merra deg-sent d 
Llan daɣen isalayen am 

Marseille Marseille

Marseille (s occitan: "Marselha" ), d tamdint tis snat n Fransa.
Asalay Aɣelnaw n Taẓuri Tatrart d Tazit Asalay Aɣelnaw n Taẓuri Tatrart d Tazit

Yelli-d Asalay-agi tiwwura-nes i wegdud g waggur n dujember 2007, tella taẓunẓut-ines sɣur Xalida Tumi (Mesɛudi) taneɣlaft n takerza, yezga-d g 25 Abrid Lɛarbi Benmhidi (rue d'Isly) g wasun wis sin n tmanaɣt, yeṭṭef amkan n Galerie de France.
Lɛerbi Benmhidi Lɛerbi Benmhidi

Ilul-d Lɛerbi Benmhidi deg Temlilt n useggas n 1923, yeɣra Leqran sakkin yekcem ɣer uɣerbaz n ifransisen maca staxren-t-id sinna, imir-nni iruḥ akked baba-s ar Tbeskert anda yeṭṭef taɣuri ines deg uɣerbaz agla n Tiddukla n Imusnawen Inselmen Idzayriyen. 
yekcem deg ukabar n weɣlef azzayri, yella deg tameskant n 08 magu 1945, ihi ṭṭfen-t, rran-t ar lḥebs 10 iseggasen.

Asmi yettwaṭṭef, ḥekmen fell-as s lmut u nɣant bla ma iɛedda di ccreɛ, deg useggas n 1957.
Saɛid Meqbel Saɛid Meqbel

Saɛid Meqbel (s trumit : "Said Mekbel") ilul deg 30 meɣres 1940 di Bgayet, yemmut deg 3 bujember 1994 di Lezzayer tamanaɣt.
D aneɣmas deg uɣmis "Le Matin" (Tasebḥit).
Lalman Lalman

Tamurt n Lalman, tezga-d g umenzaw n Turuft (Europa) g tamas tasamart, tekcem g Tadukli n tmura n turuft (UE). Tutlayt tunṣibt ines d Talalmanist.agdud-is yekk-ad seg iğermaneyyen
Berlin Berlin

Tamdint n Berlin d tamanaɣt n tmurt n Lalman.
Libya Libya

Libya d tamurt d-yezgan di tefriqt ugafa. Tesɛa 1,759,540 ikilumitren². Tettwazdeɣ s wazal n 6 yimleyan.
Amur ameqran d aneẓruf. Isem ines unṣib : tajamahirit talibit taɛrabt tanemlayt tameqrant. Isem-ines yettwasen seg zip yekka-d seg tmaziɣt. Imezdaɣ-ines imezwura d imaziɣen, ttwasnen seg tallit n imaṣriyen iqburen s yisem n Libu. Ma d tura amur ameqran d aɛraben.

Tamanaɣt n Libya d Ṭrables. Tutlayt tunṣibt d taɛrabt wanag Imaziɣen yellan deg wedrar N Infusen rwan lḥif imi tutlayt-nsen tettwagdel uqbel Tanekra n 2011.




Yekker-d wegdud alibi i wakken ad isuffeɣ Mɛemmer Lqeddafi, aselway n Libya seg 1969. 
S tallalt n tdukkla n tmura i ddukklen (ONU) akked OTAN, xemsa n wayyuren agdud alibi yessaweḍ ad yekcem Ṭrables. 
2003 2003

Aseggas n 2003 d aseggas n Dzayer g tmurt n Fransa.
Dziecinów Dziecinów

Dziecinów d taddart deg wanẓul-agmuḍ n Lapologne, s tama n wasif Vistula. D daxel n Masovian Voivodeship. 704 yemdanen zedɣen deg-s (aseggas : 2007).
Racid Mimuni Racid Mimuni

Rachid Mimouni (qqar Racid Mimuni) d amyaru Azzayri s tutlayt tafransist, ilul deg 20 Wamber 1954 di Budwaw (taɣiwant n Bumerdas), yemmut di Paris ass n 12 furar 1995.

D anelmad di Dzayer tamaneɣt, yuwwi-d di diploma n tazunzit di 1968, sin aken ikmel anelmad-ines di Montreal, g tmurt n Kanada.

Iselmed di tesdawit n Dzayer, sin akin di ESC (Aɣerbaz amuqran n tzunzit).

Angal amezwaru-ines " Le printemps n’en sera que plus beau " (Tafsut ur ttili ɣir tazeddigt akter) anda issawel f tayri d lgirra, sin ilmazyanen Ḥamid et Ǧamila, i nnuven fǧal tmurt-nsen.

Itri Itri

itri (Asget: itran) d tafekka tagnnawt n plasma, Meqqer yetfeǧǧij yettwaṭṭef s tmentilt n teldayt dɣa afeǧǧeǧ-is yttekkes-it-id seg tfasa taɣisant id yettlalen dges, Anda ibelkimen n uhidṛujin ttenṭaṭen gugar-asen Ayen id igellun s iferdisen iẓẓayen ugar n uhidṛujin am uhilium d ulitium d kra n iferdisen yefsusen am wuzzal, Tasedmirt-a tasengamt tettusemma s azday aɣisay

Itri yudsen (iqerben) yakk ar tegnit d tafukt, Acku d nettat id aɣbalu n tfasa, Akken daɣen id tettaweṭ tfasa n tfukt ar imtiwgen n iṭen id yetgin usud anafuk, Kra n yetran ttilin tbinen deg yiḍ mara ur yettili ara d acu ad tentt-iffren am usigna neɣ tafat
Tigrawin n yetran id yesmgrawen deg yiwet n tarebbut isem-it-se t tazdemtMichelangelo Michelangelo

Michelangelo di Lodovico Buonarroti Simoni, d anaẓur aṭelyani.
Agraw n yiṭij Agraw n yiṭij

Agraw n yiṭij :

D iṭij, imtiwgen, ayyuren-nsen, itran, ismilen d tɣawsiwin nniḍen. Iṭij yezga di tlemmast n wegraw n yiṭij-nneɣ; imtiwgen, ismilen, ugar 61 n wayyuren, ismilen d tɣawsiwin nniḍen n iẓra neɣ gaz ttezzin-as i yiṭij .

akken ad tisined ugar ɣef tussna yigenwan, ẓer http://tussna.blogspot.com/Aṭebsi azzatraw Aṭebsi azzatraw

Llant snat tbagustin n yesmilen deg wegraw aniṭij. Tamezwarut, tesɛa 32 imelyan km di tehri, tezga gar Meɣres d Yebter. Tis snat d Tabagust n Kuiper, teggug nnig n 5 imelyaren km seg yiṭij , tezga deg tlisa n unegraw aniṭij.
Imelyan n yesmilen yesɛan udem izelgen zgan di tbagust tameqrant, kra d imectiṭaḥ am uɛeqqa, tiyaḍ sɛant imiyyaten ikilumitren di tehri.

Ameqran deg-sen, Ceres, yesɛa 952 km d netta kan i d imneneḍ f idra n tudsa ines tameqrant.

Kra imusnawen ttwalin dakken kra tɣawsiwin yellan deg tbagust-agi, yezmer lḥal ttekkant deg tlalit n tudert deg wemtiweg Akal.

Tabagust ur temsawi ara : kra n temnaḍin d tilmawin akk ma d tiyaḍ ččurent d ismilen.

Tabagust n Kuiper tettusemma ilmend n umusnaw Gerard Kuiper, amezwaru i tt-ibedren deg iseggasen 1950. d acu kan nerğa alamma d iseggasen 1990 akken ad sbegnen imusnawen dakken tabagust-a tella s tidett. Tamnaḍt-agi tga am izebgaten, tesɛa ugar n 35 000 n iẓra yugaren 100 km di tehri.

Tadusi ines tugar s 100 iberdan tabagust tameqrant.Am tbagust tameqrant, d nettat kan i d-yeqqimen seg uḍebsi mi d-yennulfa wegraw aniṭij. Snat seg 3 yemtiwgen imceṭaḥ llant dinna: Eris d Pluton.

Tabagust n Kuiper tezga deg tlisa n wegraw aniṭij, yezmer tella taɣawsa taneggarut i s d-yezzin: asigna n Oort. D imelyaren n yeẓra yedlan s wegris yellan deg-s, yezga deg tlisa n wegraw aniṭij-nneɣ.

Pioneer 10, deg yulyu 1972, d taɣawsa tamezwarut yuzen wemdan ɣer tbagust. Iɣerruba Pioneer 11, Voyager 1 d 2, Galileo, Cassini, NEAR, Ulysses d New Horizons ula d nutni sawḍen armi tabagust n Kuiper .
Ɣas ugaden dakken iɣerruba cegɛen deg inigen imezwura ad ḥazen iẓra-agi .Imusnawen fehmen ɣef zik lḥal dakken f idra n tadusi tamectuḥt n tbagust ur telli tugdi fell-asen.

Ad nesmekti dakken Pluton tura yettiki i yeẓra n tbagust n Kuiper, kksent imusnawen seg wegraw n yemtiwgen.
Taɣbaylut :

http://tussna.blogspot.com/Asfugel n yennayer Asfugel n yennayer

Yennayer am yismawen n wayyuren (furar, meɣres, yebrir, mayyu, yunyu, yulyu, ɣuct...) d awalen i d-terḍel tmaziɣt seg tlatinit (yanuarius, februarius, martius, aprilis, mayus, yunyus, yulyus, awgustus...)

Llant aṭas n tmucuha ɣef yennayer, seg-sent tidak iruḥen acku ur tturant ara. Si tidak i d-yeqqimen ad nebder :

Yal yiwen akken i d-iḥekku tamacahut n temɣart. Dɣa ad nebder tagi: Deg ass wis 30 (kraḍ n tmerwin) n yennayer, tga-yas taɣenant temɣart taɛekkamt i yennayer, tenna-yas : « Ah a ɛemmi yennayer! Truḥeḍ ur texdimeḍ kra! » Dɣa yennayer yefqeɛ iruḥ ɣer furar inna-yas : « Ttxil-k a ɛemmi furar, ṛeḍl-iyi yiwen seg ussan n nbeṛ, ad d-rreɣ ttar di temɣart m-lemrar! ». Mi is d-irḍel, yessufeɣ-d yennayer akk ayen yesɛa, inɣa tamɣart tamcumt ak d teɣaḍt-is.
Seg imiren, qqaren-as i wass aneggaru n yennayer "ameṛḍil".

Akk-n dɣa it-iqqar yennayer i wayyuren niḍen yekkaten deg-s : « D nekk i ytellin tiwwura n useggas ». Yiwet n tikkelt, yeɣli-d yennayer ɣef wayyuren niḍen heddṛen fella-s alla yir awal, u nnan : « Yennayer a bu-lɛerka, ansi yekka t-tebɛ-it takka, si zzman n jedd-is akka ! ». Dɣa yenna-yasen : « Ma sresɣ-as w’ibɣan yerfed-itt ! Ma refdeɣ-tt w’ibɣan issers-itt ! ».

Ɣef wakken i d-ḥekkun yeqdimen, d yiwet n teqcict tukyist is-ireggmen i yennayer tiɣrifin di tenzikt (tṣebḥit) n wass amenzu n useggas ak d imensi tmeddit, amer ahat ad d-yeḥnin ɣef yimesdurar. Dɣa yerra-as-d yennayer, yenna-yas : « Ttnadiɣ ɣef usfel meqqren, d taččart n leḥwal, tiɣrifin, seksu, d umudd n win yunagen. » Dɣa, ɣef wanect-a i xeddmen tameɣra n usfel n yennayer (ẓer uksar).

Tameɣra n umenzu n yennayer, d-izggan deg ass n 12 ɣer 14 di yennayer n ugbur agriguṛi [2]. Ɣaf akk-n d-qqaren yemɣaren n zik azemz-agi [3] yettemgarad deg tama ɣer tayeḍ n tmurt n Leqbayel (Tamawiya) neɣ diɣen n temnaḍin niḍen n tmura n Tmazɣa.

Tameɣra-agi qqaren-as diɣen « tameɣra n yixf useggas ». Zik-nni, tameɣra tettdumu ṣa (7) wussan. Deg ass amenzu n tmeɣra, ulac axeddim. Win neɣ tin ur iquddren ara agdal-a [4] ad (t)yeɛiqqer. D ikerri neɣ izimer izzelun d asfel i Wakal isuṭṭuḍen i wakk-n ad tuget lɣela, neɛma d ṣṣaba deg useggas-nni. Akk-n t-qqaren deg anzi : « Yennayer d ṣṣaba ». Ɣef akk-n yi-d-inna jedd-i, aseggas n tfelaḥt yesɛa agbur-is, yettak anzi ɣer wallus abiyuluji [5] n useklu (ttejṛa), n uɣersiw [6], n uffrux akk d umdan.

Tameɣra n Yennayer d yiwet ger tmeɣriwin yesɛan azal meqqer ɣer Imaziɣen. Ass amenzu n useggas amaziɣ d win mu-sawalen deg ugbur amaziɣ : « Ass amenzu deg ussan isemmaḍen imellalen ». D ass d-yussan diɣen, d ay-n mi nezmer asen-siwel : « Ass n Wegraw n tlawin ». Nwala amek tussnamya taqbaylit tesbbab i temɣart daɛwessu d twaɣyin akk d-iḍran. Nerra-d ladɣa fella-s, sebba n tsusmi d tiqquẓelt n tɣawsiwin n ddunit akk d zzɛaf n Yennayer ɣef temɣart ɣef i-d-nettmeslay u mi-tteggarizent tilawin-nneɣ tamaɣra. Maca, qlil m’ar naf iggerdan iqbayliyen yessnen tiyayatin neɣ tisettiyin-nsen diritent neɣ weɛrit. Ur nezmir ara ad d-ninni d akk-n tamɣart taqbaylit, m’ar ad nezzi akk-n ɣef yiri lkanun deg uḍan-nni ɣezifen n tegrest, d akk-n ur as-nesmeḥsis ara neɣ « ur as-nefk ara azal i lehduṛ-is iččuren d ṣswab ». Ur d-neqqar ara d akk-n : « Axxam mebla tamɣart, am urti mebla tadekkart ». Inna-yasen Yennayer i yeqbayliyen-nni n zik : « Seg semmaḍen ar lɣezla ad wen-seṛwuɣ imeṛɣan ; dacu kan, i-mi tellam seg Imezwura, ad wen-d-awwiɣ leḥcaca, u awen-d-awiɣ lɣella ! ».

. Dɣa, deg ass-n, nzellu asfel, aksum-is ntett-yes seksu deg imensi n yennayer. Nettheyyi-d diɣen tiɣrifin d teḥlawit niḍen i lqahwa n ṣsbeḥ. M’ar ad d-uɣalent si tala, tulawin ssrusunt tiggaṭutin d-heyyat iḍelli-nni deg ufrag lḥaṛa. I ymekli, ttnawalent berkukes. Am uɛeqqa-nni n berkukes igemmun ma tḥazzen ifuṛan n waman inebɣa ad igmmu uɛeqqa n zzeriɛa deg akal akk-n ad d-ifek ṣṣaba. Lḥilat d igerwajen issefk ad ččaṛen d neɛma d wučči : d asfillet ad t-suget lɣella. Akk-n ti-d-imenna Yennayer, yal aɛeggal n twacult yella neɣ ulac-it, amur as-ittuneffk. Nxeḍḍuy-asen i ysufar qqeṛiḥen neɣ meṛiɣen, nesmenyif isufar ẓiden am teɣrifin akk-n ad iẓiden wussan-nneɣ.

Tameddit n wass, suffuɣen-d ɣer tejmaɛt tarbut n seksu d uksum, d amur i ymeɣban. Ma d wid neɣ tid i yulac am tweliyin, amur-nsent n weksum, n teḥlawatin d tququcin ttarran-asent di ṭṭeṛf i wass-n deg ad d-assent. Ad eččen akk medden arma ṛṛwan, ula d amesbrid ɣur-s amur-is. Tameddit n wass send imensi, tayemmatt tettak i warraw-is iɛeqqayen n yirden aten-ṭṭfen deg ifasen-nsen m’ar afken ddaɛwa lxiṛ : « Yiwen wass di ddunit, yekker Ugellid Ameqqwran ; ṭṭlam yerra-t d tafat, deg genwan izreɛ itran ; yekkes kra yellan dirit, alluḍ yurad s waman. Aluḍ yurad s waman, a Bab Igenwan !... ». Yal yiwen/yiwet ad ggerz tikli-is ur isnuɣni neɣ ur iserffu yara Aɛsas-Lḥaṛa, u ad meɣafar n wugar-asen.

Imi tameɣra n Yennayer tettdum 7 wussan, am akk-n d-nniɣ sgellin, nttṛaju ass n udfel ar « ar yezdin » Tamawiya (Tamurt n Leqbayel). M’akk-n idurar At-Wadda (Ğerğer Utaram [7]) akk idurar At-Ufella (Ğerğer Ugemuḍ [8]), Iḥḥerqan n Ṣummam, Idurar n Tewwura, n Ubabuṛ akk d Ugergur) ? issaɣay fella-sen (isdukkliten) wedfel : dɣa nzzelu izimer d asfel.

Deg Ṣummam tettilli-d deg ayyur n dujember akk d yennayer tmeɣra n umeyagger n udfel. M’akk-n adfel n Ukfadu d Ğerğer imllal d win Uceṭub d Tqinṭuct – idurar n Ubabuṛ, tama n Tizi-Wuccen, nzzelu izimer d asfel. Am’akk-n d-inna Yennayer, adfel d lffal yelhan, isffilit i wsuget n ṣṣaba d lɣella. Nniɣ-d : « Adfel yesemyagger snat n tamiwin-a n tmurt n Leqbayel u ydel-itent s ubernus-is amellal ». Zik-nni, di Yennayer, iqbayliyin cceɛlen times akk-n ad d-beggnen tumert-nsen [9] gar-asen.

Tameṭṭut taqbaylit, lmeṣbeḥ deg ufus ad d-ekk akk tiɣemar n uxxam akk-n asen-teserbeḥ Yennayer i yɛeggalen akk n twacult-is akk d yal aɣersiw n wexxam. Ad tezwir seg imarawen-innes. Ad tweddeɛ taftilt-innes deg udem n yal yiwen neɣ yiwet, u asent-menni ala ay-n ilhan : « Ferḥet a baba d yemma ! Fṛeḥ a yarggaz-iw ! Ferḥet a yarraw-iw ! Ferḥet a Yiɛessasen n wexxam ! Ferḥet a yizggaren ! atg. ». Arrac imeẓyanen tteglilizen deg udfel akk-n ad uɣallen ğğehden ur ttaggaden ara aṣemmiḍ ! Tetten adfel n Yennayer ! Tturaren gar-asen d tirebbuɛa s tkurin n wedfel ! Ma d imeqqranen teggen taɣyut n wedfel i m’ar ad d-serḥen deg ussawen arma tewweḍ s agni, ddaw taddart ; syin asecebḥen u as-tt-fken i Yennayer d tunṭict.

Yal tikkelt m’ar ad d-iɣlli udfel, asalu yeṛṛez, iberdan serḥen, arrac ilmeẓyen ttazalen deg izenqqan n taddart u ccnun : « A Ṛebbi effk-d ameččim, a-nečč ad neqqim, ad neffk i yezgaren alim ! ». Tturaren diɣen taḥnaccaṭ ! Tekkesen-d iẓeblac d-itteɛluluqen si tregwa n tisyar ! D ussan ur ntettu ! Ğerğer d Ukfadu akk d Uceṭub d Tqinṭuct d idurar niḍen n Leqbayel (Tiwwura, Ababuṛ d Ugergur) lsan abernus amellal. M’ar tebɣu aman tmeṭut taqbaylit tesefssay adfel ; tettaččar tasilt d’adfel send ad tt-terr sufella n tmes.

At-Zik, qqarer-as i wedfel « imetman n Bab-Igenwan. Deg tussnamya-nneɣ, d Bab-Igenwan i-d-isekkren adfel i wakk-n ddunit ad yiɣzif lṣemr-is. Aman n wedfel kečmen deg « iɣsan n wakal akk-n ad idum ». Ass-mi ar yenger udfel, akal ad ikkaw am umɣar uwessur. Iɣsan-is ad qceqcen u ad immet. M’ar yekkat udfel, a Bab-Igenwan i-d-ittṣuḍun abeḥri-s aṣemmaḍ ɣer lqaɛa ».

Taggara, tameddit n wass n Yennayer, tilawin ttmeslayent s leḥṛaṛ ɣef ass-nnsent. Tiwwura akk lddint, bṛaṛḥent ; acku ass-n d tafaska [10] mi qqaren « Amɣar uceqquf ». Imdanen mazal-iten di berra akk-n ad maggren arrac ilsan iseffaren [11], ittazalen ɣef yexxamen u ccnun ass amenzu n Yennayer : « Ay ixf useggas d tewwura igenwan. Adfel ar ammas, ad yefsi d aman. Ay axxam d uɛessas, necfa ɣef yiwen wass iɛebbaḍ ṛwan, iqqaṛṛa zhan... ».

Yal lall n uxxam, tettakk-asen timellalin d teḥlawatin u teqqar-asen neɣ teccennu-yasen : « Ixf useggas, d amenzu useggas. Ad necfu fell-as, a-neṛwu aksum ; ad nettu amalas ! ».

Arrac ittazalen deg izenqan n taddart deffir n yiwen seg-sen d-itturaren « Amɣar-Uceqquf » is-iggulen i « Yemma Yennayer » ad as-yilli d amekdi [12]. Ḥekkun-d ɣef Amɣar-Uceqquf d akk-n « d bu-tidett », u yezdeɣ ger tlawin, tulawin-nni yeṛṛwan lmerta. Annect-a akk ddaw tiṭ n Ugraw, u awal ur ti-d-yulli. « Bu-tidett », yiwwas kan ar mi d-ibbeɛzzaq-yes, inna-yasen : « Aḥeqq kra d-i-wansen, a taddart iwersusen, ur qqimeɣ ger-asen ! ». Dɣa yeffeɣ si taddart, iṛuḥ ad inadi axxam anda niḍen. Ur yewwi yides ala aceqquf n yirrij akk-n ad iẓẓiẓen... Deg ass-n, sawalen-as Amɣar-Uceqquf u ttaran-as tajmilt yal tameɣra n Yennayer. M’ar ad iɣlli yiḍ, at-taddart, lddin tiwwura-nsen u ttɣaman sdat umnnaṛ akk-n ad maggren arrac-nni ittazzalen deg izenqan, akk-n ad asen-d-innin awal n tidett. Yal axxam ad isel i wawalen-is n tidett, ɣas akk-n tikkwal, tiqquranen (dayɣef arrac-nni teffren udmawen-nsen). S waya, is-d-rran i tidett amkan-is, u rran i tajmilt i Umɣar-Uceqquf, mu-sawalen diɣen Aweqqaf n tidett, iyesmenyifen ad innejli wala ad iqqim deg taddart iḥḥedṛen i lbaṭṭel.

I axxam anda tameṭṭut teffeɣ i webrid neɣ tettwasen s yir ṭṭbiɛa-as, aqqcic bu-wudden uffir iqqaras-sen deg izli-is :

Atan wawal n Umɣar-Uceqquf :
A dda Waɛli ! A dda Waɛli !
Tameṭṭut-ik d m-xenfuṭ !
Ur tesɛi sser, ur tesɛi tidett !
T-tamecḥaḥt teqqur am tebselt !
Thedder yir lehdur ɣef widan i-tt-yifen !
Ma yella tebɣiḍ tidett, tecba taqerqurt ibekki !

I wakk-n ad as-surfen i tmeṭṭut-nni, issefk fella-s ad ssusem u asen-d-ffek timellalin akk d tẓidanin ! Ma d bab n wexxam asen-d-iffek idrimen. Mi dayen kkan-d akk i yexxamen n taddart, ad gerwen warrac-nni di tejmaɛt. Dinna, amnay gar-asen, izemren ad yilli d arggaz ameqqran, asen-ibḍu gar-asen timellalin, tiḥlawatin d tẓẓidanin-nni akk d-jemɛen.

Yella diɣen di tfaska-ya n Umɣar-Uceqquf, way-n mi qarren « Azal n tidett » : tewser ittḥazzen akk kra ittidiren di ddunit, d amdan, d aɣersiw, d aseklu, atg. Ula d arrac d tullas, yessefk ad akin di temẓi-nsen d akk-n ula d nutni ad iwsiren. S-ya ad ifrirent snat n tɣawsiwin. Tamenzut d tin ar naf di lemtel anda akk-n qqaren : « D temẓi i-yxeddmen ɣef temɣer ». Aneslmed i weqqruṛ amecṭuḥ ad iheyyi ussan-is n temɣer s wexmmal iɣalen, acku, m’ur d ijmiɛ ara ay-n ar a yečč di taggara n wussan-is ad d-yeggri d amattar. Taɣawsa tis snat, d tin yurzan ɣer ttṛebgga : d aqqader n wid akk d tid meqqren fella-s, akk-n bɣun illin, « xas llan di tefsut, xas llan di tegrest ».

Nwalla ziɣen, acḥal i d azal teṭṭef tmeɣra-yagi n Yennayer deg ttṛebgga d uselmed n iggerdan, akk d lwağğeb n imarawen-nsen ad ffken tazmart-nsen akk-n ad ssufɣen irgazen d tlawin n uzekka.

Di taggara n Yennayer, tilawin ttceyyiɛent arraw-nsent ad ccnun kṛad (3) tikkal deg ameẓẓuɣ ayefus n uzggar u sṭṭeṛḍiqen ɣaf aɛrur n tkasṛuḍt ; as-innin : « Yennayer iffeɣ a yazgger ! »

Tagi d tukkist seg yiwet n taɣect cennunt tlawin tiqbayliyin, d tajmilt i ugellid n wayyuren :

<poem>A Yennayer ! a Yennayer ! Keččini d bab n yiger,
A Yennayer ! a Yennayer ! Fell-ak i nerwa amdegger,
A Yennayer ! a Yennayer ! Eğğ amkan a gma i Furar,
A Yennayer ! a Yennayer ! Tettaggadeḍ Rebbi deg umɣar.

A Yennayer bu-ṣṣaba,
Aman-ik d isemmaḍen,
Tamurt n jeddi d baba,
I tt-ireffden d irgazen,
A Yennayer bu-tecrurin,
A win mi yezdi yisem,
Ḥemmlenk warrac d tlawin,
Mi i k-yesla wedrar d rrsem.

A Yennayer ! a Yennayer ! A lexyar deg wugguren,
A Yennayer ! a Yennayer ! Ḥader widak yunagen,
A Yennayer lehna tafat,
Tamurt tedda s tisula,
Win i ynudan f kra yufa-t,
Anda yedda Rebbi yella !</poem>

Tameṭṭut di Tesga n ṭṭlam Tameṭṭut di Tesga n ṭṭlam

'Tameṭṭut di Tesga n ṭṭlam n Ssaɛid Iɛemṛac d ungal yerra-d s tmeṭṭut ittwassnen si yal tamurt, s yisem-is d tufrikt. Tettunefk neɣ tettwaqqen d yal asɣan i d-yusan, tettamen s kra ɣef i s nnan ɣas akken nettat ur tt-ttamnen ara. Ulac uɣilif d ayen illan kan ay yellan. Ɣur-s tamuɣli s wallen-is am tmuɣli imelsi neɣ tinna n uɣersiw agugam, melmi iteddu ad yennefk d asfel. Udem-is am tfelwit iɣef yura wayen yuran. Yal ticredt tezzumel aktay, s tfekka teqqur tezza, tesknef-itt tallit ur tettukennay ara, la ɣer Tserɣint wala ɣer tefṛunsist. D tafekka n tmeṭṭut i d-yettunefken sɣur wakal n Tmazɣa.” [sbt.98] 
Neẓra d akk-en Tasga n ṭṭlam tezzin aṭas ɣef tikli n wergaz ger yergazen, imi d netta i yewwin tamasit ɣef udabu s umata, tamasit ɣef ubeddel n tegnatin, tamasit ɣef tudert d tiddin ɣer sdat… s wudem arusrid i tettekki tameṭṭut ula n nettat deg way-a s tmasiyin-is; “medden” yemmal imdanen i deg yesseday tameṭṭut s timmad-is. Maca amalay yewwi-tt ɣef wunti ilmend n wesdukel n wergaz d tmeṭṭut ɣef yiwet n tekti deg yiwet n tegnitt. 

Isuyas n wungal wwin-d ɣef tmeddurt n yemdanen tamirant n twinest-agi yezrin d wamek i tedda d wamek yessefk ad teddu : d tameddurt n tmetti m-tnemgalin. Ger tikli n Muḥend-Akli d way-en s temmal twacult-is tameqrant : taddart; ger tmuɣli n yelmeẓyen d tin n yemɣaren; ger tmeddurt n wid ilan d tmeddurt n wid ur nli kra; ger tudert deg wanguzen d tudert deg wemqelleɛ d usirem… Ɣef wakk-en walaɣ s umata, tikti tigejdit abeddel n way-en icemten iteddu yakan s way-en yelhan ssaramen ɣer-s. Deg way-a, ungal ur yeffiɣ ara i tilawt d tirga d usirem. Yessers-ed tawacult s iɛeggalen-is ɣer wawal, yesnerna-ten, yessedda-ten, yessemṣendaḥ-iten s tnemgalin d wurfan d tedyanin nsen. Ma nemmeslay-ed ɣef tmeṭṭut deg wungal, yessefk awal ɣef twacult meṛṛa anagar irgazen imi nutni d tikliwin nsen d ul n wungal yesni fell-asen d yis-sen. Acku d ungal n temsal n imeqqranen… ma d wiyaḍ d ugar n wawal. Yal yiwen d amek tettwali ɣer-s tmetti : Llufan (4 tikal), ladɣa ma d aqcic, d asali yelhan; d lfal swayes feṛṛḥen ak at taddart. D amaynut n tudert i tudert. D aneglus n leɛnaya i wid meqqren mgal tixnanasin nsen. D azamul n tezdeg d timmelsit.

“Ffɣent teɣratin seg wedrum ufella, cerrgent igenni : ilul-ed umaynut, d wis-ɛecṛa ger wayetma-s... Tawacult i wumi d-ittunefk llufan d acu n twacult! d acu n tmeddurt! ... Tasga n ṭṭlam, deg-s i yella wesgen anda yexleq, anda ilul ulufan-nni, …” [sbt.7]
“Ɛli Bu-Tlufa ijwawel, inna-yas : - Susem...! ... A tameslubt. Tallit-nni ideg ara teẓẓalleḍ, ad tedɛuḍ ɣer Ṛebbi a ɣ iqil i wudem n llufan-agi di dduḥ, kem tessenzaɣeḍ deg imeslayen.” [sbt.14]
“Ass n teɣri imeṭṭi, /D llufan i d-yessawlen. /Amer nudan ay-en ittnadi, /D dduḥ-is i d-yujjaqen. /Yugad ay-en yettwali, /Di ṭṭlam i d-yeldi allen.” [sbt.96]
Taqcict (yiwet n tikelt) d asmad i wawal. 

“Tamettant ur yelli win tezgel, d ameẓẓyan neɣ d ameqqran, d aqcic neɣ d taqcict, d argaz neɣ d tameṭṭut, d amɣar neɣ d tamɣart.” [sbt.124]

Ungal yewwi-d awal ɣef Tmeṭṭut s yisem-is d tamaqqunt n Ɛli Bu-Tlufa, yemma-s n Muḥend Akli, neɣ d Tamɣart n temɣarin. Ulac usebter deg ur temmeslay ara yiwet deg-sent neɣ asayes deg ur telli ara tekti n tmeṭṭut, azal n 50 tikal deg wezgen amenzu. Deg umaḍal-agi n yergazen, Muḥend Akli yefka awal i tmeṭṭut akken a d-tekfu taɛebbuḍt-is, a d-tefru neɣ a d-tessefru tignatin n tudert n yal yiwen d yal yiwet. Awal nsent tikwal qesssiḥ, rẓag,… am tidett. Tameṭṭut, nnig tucmitin d texnanasin n kra am “Muḥ Čermuṭ ittaɣ isnuzu di ssuq n ddel. Ssuq-nni I deg issenz yemma-s, seg imenza n timmunent n tmurt-agi tamanunt, neɣ aẓekka n tlelli… Ittnadi ɣef tmeṭṭut ugar tameṭṭut, tinna i d as d-qqnen yemɣaren-is, ur d as d-tezgi ara acku tessen-it di xemsa u-ṛebɛin deg wesgen n ttifis bu-telkin. Ittnadi ɣef tinna iẓerr di targit am tinna n tmacahutt-nni…” [sbt.116] neɣ ay-en yenna Ḥaǧ Ɛebdel : “… mačči d ugur, ɣurr agdud yuɣen tannumi d uɣurru. Tameṭṭut iḥemmlen axxam-is akk-en i d-teḍra yid-es ur tezmir ara a d-tini eḥḥ! acku d axxam-is.” [sbt.152].

Tamɣart n temɣarin tella-d i unebbeh d ccweṛ. Mi tewḥel tegnitt yaf-itt Muḥend Akli d lmendad, d tamalalt. D taɛessast n tmurt tessen, tecfa, tettḥarab, temmal,… Tettmeslay Muḥend Akli teqqar-as “Tukkest inek, a Muḥend Akli, attan deg uẓekka agrakal. Aẓekka-nni i wumi ur ttawin ara ijeǧǧigen igayemruten-agi illan nnig iqerray n tarwa n Ṛebbi. Yya! a mmi, a k awiɣ di tɣerma tamaḍalt, afrag n leɛnaya, afrag ideg greɣ ayetmak di tallit n ǧǧuṛ. Atnad ak dinna, yal yiwen s yisem-is, zdin wa ɣer wa am yetran n tterɣegga. Tagmatt n tidett. Fakk tamuɣli…” [sbt.59]. 

Temmeslay i Uṛumi : “Nniɣ-as, asmi i d-tusiḍ ad teččeḍ fkiɣ-ak tagella d lemleḥ. Tura imi d tugna i tebɣiḍ ad terrẓeḍ, tsemmaḍ i yiman-ik tamnukda taṛumanit. Ihi ffeɣ! tagi ur telli ara d tamurt-ik… 

Asmi i d-yusa Uṭerkwi s wemrig izdi ammas-is. 
Inna : Ad ɛasseɣ maca ad ččeɣ. 
Nniɣ-as : Ečč. Asmi d as fkiɣ ikeddusen neɣ igerrujen ibna-ten d Ɛenqara. Nniɣ-as : ffeɣ! tura, a baba lwali. Win ibɣan aɣrum, ad icemmeṛ i iɣallen-is ad yečč. Ma d win ibɣan iẓuran, yal wa ad yissin baba-s, yal wa inadi ɣef wayla-s.” [sbt.33-34].

Ma d Salima tineslemt, i uwanes d tarrawt, d aẓar n Muḥend Akli d watmaten-is swayes feṛṛḥen at taddart : “Ffɣent teɣratin seg wedrum ufella, cerrgent igenni : ilul-ed umaynut, d wis-ɛecṛa ger wayetmas. Tin i t id-yefkan d Salima Tineslemt. tameṭṭut n Ɛli Bu-Tlufa. D tameɛduṛt,…” [sbt.7]. Ɣas akk-en teṛwa tiqerḥanin d terẓaganin di tameddurt-is “Tewḥel tmeṭṭut deg way-en turew. Ula d sser illan gar-as d wergaz-is iɣli.” [sbt.39] neɣ “Turew-iten, wer tt uriwen/ Widen yeččan amur-is;/ Tumen-iten, wer tt uminen,/ Gan d Cciṭan wudem-is;/ Tesseɣrat mi ara d-lalen/ Widen irẓan ifadden-is.” [sbt.26]. Ɣas ma “tayemmatt tuddam tasa-s seg uḥulfu n tmeddurt taqjunt ger yeqjan… Di yal ṭṭrad neɣ tagrawla, ttṛeggimen-as tessaram di tlelli, am wakk-en dɣa s tidett ula d isem semman-as ḥuriyya -ḥḥay!-.” [sbt.104]. Asefru deg isbtar 24-26 iḥawec-d udem n tameddurt n tmeṭṭut s umata “… Salima tebna ddunnit, /… D tanegmart am tzizwit, /… Yal tikkelt ideg ara teɣli, /… D tameṛkantit imeṭṭi/…Tebna di ṣṣbeṛ axxam-is/ Deg ṭṭlam tuṛǧa tafat. /… Turew-iten, wer tt uriwen/ Widen yeččan amur-is/… Gan d Cciṭan wudem-is” [sbt.24-26]. 

D taɛebbajt tfukk awal i wergaz-is : “… D tameṭṭut am nek i ken iṛebban armi tmeqqrem, tuɣalem ... ur yelli usekkud ... i d awen d-yennan ɣurwat tameṭṭut d nettat i d Cciṭan. Tameṭṭut d tamurt, yess i tellam, fell-as i tebnam. Ma tesmenttem-tt ad aken tesmentet tmurt nwen, ... Tameṭṭut tettunefk-awen-d d tayri, mačči d tayaziḍt i tmellalin. … Irwi-yak akw allaɣ-ik Ccix Ɛmeṛ, ur d ak d-yeǧǧi iẓri i s ara teẓreḍ, ikkes-ak allen-ik, tettedduḍ s warquqen-is … Ayen? Ɛni ur zeddigit ara yeɣsan-ik i wakken a ten id-tessirdeḍ? niɣ qqaren lḥiǧ sdat tewwurt… Ur lliɣ ara d yelli-s n teḍsa i wakken ad sselmadeɣ imelsiyen! neɣ d aɣyul i d-yeǧǧan taḍsa...” [sbt.14-16]; i Ccix Ɛmeṛ “… ɣer tneggura-yagi ifukk way-en zeddigen gara-neɣ. Ɛli Bu-Tlufa issen kan tid iɣef yecfa, tid-en yeɣra di ǧamaɛ, sdat n tewwurt. Dayemmi yettwali kan ɣer tqamumt n tinzert-is. Melmi i t ugarent tlufa a d-ittmekti di tmucuha. Timucuha irran Muḥend Akli d akli. Timucuha irran tayemmatt d tayaziḍt. Timucuha izeṭṭen taɛeddawit ger watmaten. Timucuha iwwin amdan ɣer yilem... Tamacahutt n Qurraḍ, agellid iderwicen” [sbt.20].
Georges Pompidou Georges Pompidou

Georges Pompidou (1911 - 1974) g Paris, d aselway n Fransa (1969 - 1974).

Isem-is ameqqran : Georges Jean Raymond Pompidou
Uetersen Uetersen

Uetersen () d taddart deg wanẓul-agmuḍ n Lalman, ger Elmshorn d Pinneberg, s tama n wasif Hamburg. 17.865 yemdanen zedɣen deg-s (aseggas : 2006).
Ḥmed Umerri Ḥmed Umerri

Ḥmed Umerri, seg yisem-is unṣib Ḥmed Belɛid, aẓar-is yekka-d seg Yemrabḍen n Wat Bu-Waddu (deg Iwaḍiyen).
Ilul deg tagara n tmiḍa tis 19 (19th Century) deg Wat bu-Waddu.

Tayri-s i Tlelli d ukasan mgal lbaṭel, wwin-t ar wannar n umennuɣ. Mi yebda Umerri tagrawla, yella d aqemmar, syin yetti-tt ar umakkar. Amakkar n wat-nnif akken i s-semman leQbayel deg wussan-nni. I-tt-ikkes-asen adrim i wid yesɛan, yettferriq-iten ɣef imaɣban.
Yiwen seg iserdasen n Fransa, isemma-yas « Robin des Bois n tmurt n leQbayel ». Iga tarbaɛt wiked igezzen iberdan i tkeryas , ger-asen yella Wasel ɛli. Dɣa d aneggaru0ya i t-izenzen i Fransa.
Krim Belqasem, yewwet yewwet almi i yeqbel Umerri ad ittekki di l OAS, dɣa deg wussan-nni kan i ten-nɣan.
Wasel ɛli-nni dɣa, yettwaṭef kra iseggasen di taẓult. Iserdasen n Fransa, budden-as s tkerkas almi i s-sekcem deg uqerru, belli tameṭṭut-is iẓer-itt Ḥmed Umerri.
Si zɛaf akk d ukasan, yeqbel ad yeddu d Irumyen akken a sen-izenz Umerri.
Umerri yemmut s temrigin (rṣaṣ) deg useggas 1947 deg iɛezzunen deg wexxam n ɛli Wasel

Ilul Umerri di taddart At Jjimaɛ n temnaḍt n At Buaddu deg Iwaḍiyen. Ur ufiɣ ara anwa assegwass i deg ilul maca imi deg udlis n Useddiq inna-d d akken ikcem ar laɛeskar gar usegwass n 1937 d 1939 imi yufad-t-id ttrad amaḍlan wis-sin d aserdas di tnezruft. Imiren ɣur-es 20 isegwasen, nezmer ad nenni ihi d akken illul-d gar usegwas n 1917 d 1919.

Ass-mi illa d aqrur, itturar akw d tezyiwin-is di taddart uraren-nni n warrac n zik: tuqemca tufra, timqarqart, tiqqar, tebbib, atg. Yiwen wass, iṭṭef abrid iteddu s axxam, imlal-d ultma-s tettru, acebbub irwi war timeḥremt u isteqsa-tt: dacu i kem yuɣen? terra yas: d Aḥsen at I*... iyi-ewwten. Umerri xas d aqrur, xas akken meẓẓi u rqiq ɣef Aḥsen, ibarrez fell-as u ifka-yas tiyita s uqerruy isexnunes-it di tmurt. Limer ur as-tekkisen ara gar ifassen-is yelli atan ikkes-as ṛṛuḥ.

Tewweḍ ihi taluft ar tejmaɛt, baba-s n Aḥsen iggul ar d-yerr ttar ittwaksen ɣef mmi-s. Baba-s Umerri diɣen iggul kif-kif imi inna yasen di tejmaɛt ‘ihi ay tadart taluft tewweḍ ar tmegwḥal’. Maca imɣaren n taddart urzen-ten u rrant-ten-id s abrid dɣa teqqim kan akken taluft. D akud d tatut i tt-ifran.
Maca xas ur meqqwert ara taluft-a gar twaculin n Ḥmed d tin n Aḥsen, tejja-yas-d i Ḥmed terzeg deg imi. Ahat imiren i igza d akken taɣdemt d tayett u win ur nesɛi tayett ad tt-yecc d taṣemmaḍt.

Baba-s Umerri d amɣid ixedmen tamurt am netta am medden di tallit-nni. Seg-mi id-illa umennuɣ-agi d Aḥsen, iteddu akw d baba-s ar llexla u ixeddem yid-s. Issassay-ed s axxam am argaz.

Xas akken ihi ṭaqa n wakud-is isɛedday-it di tferka ar yidis n baba-s, mi yufa kan cwiṭ n wakud i yiman-is ad inser ar teẓgi ad iḥewwes neɣ ad icali. Ad yekk akw ibardan d wezzu, isafen d ixarban n taddart acku iḥemmel ad eqqim iman-is. Ittaf iman-is mi ara yelli iman-is kan deg umadaɣ. Itxemmim aṭas. Aṭas n wid t-iẓran afus ɣef lḥenk icexc deg ilem. Mi ara yilli ihi iman-is, allaɣ-is itezzi am tẓarbuḍt.
Win igan lmendad ɣef wamek illa di temẓi-s ad yaf ur imgarad ara ɣef wamek illa di temɣer. Izga di teẓgi u azday d waṭas n medden ur as essin tikli! Agwlaf ur as-yufi anamek!

Idda ussegwass ɣef wayeḍ, imed aṭas Umerri. Tazmert am ulɣwem. Ccurent tuyat-is, nnernan ifassen d iɣalen-is, tebda-t-id tamart u taɣwect-is tuɣal tesharhur cwiṭ, zuret. Mi i t-iwala akken baba-s, inna yas yiwen wass mi itetten imensi:
- A mmi! Bɣiɣ ad iyi tsaɛfeḍ ar ssuq n Buɣni. 
Yemma-s diɣen teddem awal u tenna-s 
- Yak a mmi tura kecc mmeqwreḍ u ula d nek bɣiɣ a k-id walin medden yerna ilaq ad txedmeḍ axxam tura!
Umerri irra kan awal i baba-s:
- Ur illi ayen ara dduɣ yid-k ar ssuq! Ur ccukeɣ ara illa kra i zemraɣ a t-xedmaɣ din di temdint! Maca tura akken i k-ihwa a baba! Atan ihi ad dduɣ yid-k azekka.
- Atan ilha a mmi! Maca ur qqar ara ur yelli dacu ara texdmeḍ di temdint! Ilaq ad tessineḍ amek teddunt temsal di ssuq. Ad tlemdeḍ amek znuzun d wamek ttaɣen medden. Ad twaliḍ diɣen amek dren medden di temdint. Xarttum macci d yiwet i ɣef a t-fajj tiṭ-ik!

Azekka-nni di tafrara zrin ar ssuq n Buɣni. Dinna, ifka yas baba-s cwiṭ umesṛuf u msefhamen anda ara mlilen tameddit mi ara yefru ssuq. Umeri iddem abrid-is iteddu, ittemdeggar d imsewqen. Kan akka izga yas-d yiwen uterras anect-ilat deg ubrid u irra ad ittuɛeddi fell-as. Maca Umerri ur asent-ittanef ara i tigi. Iwesseɛ ifka-yas tiyita ar ibeṛdi. Ixmemmi din di tmurt uterras-nni amcum. Dɣa Umerri inser irwel ad iffer. Kra iḥedren din ssexcen ad feṛzen anwa-t akka uqcic-agi iṣṣemken aterras s yiwet n tyita? Yerna aterras-nni ittwasen di ssuq n Buɣni u ttagwaden-t medden. Di tallit-nni qqaren medden fella-s isɛa lhiba. Di taddart-is ttargigin medden mi ara t-walin.

Syin ikcem Umerri ar lqahwa, iswa ttay. Iṭṭef abrid-is ar yiwet n tḥanutt yuɣed laḥlawat d tẓidanin i watmaten-is (ɣur-es yiwen gma-s d yiwet n ultma-s) u idda ittrajju baba-s. Tameddit, mi-id-uɣalen, ur t-id yuli wawal ɣef umennuɣ-a di ṛṛehba n ssuq. D baba-s, ar imesni, id-immuchen i at wexxam ayen iwala di ssuq. Ḥmed irra iman-is am akken ur ḍrint: ur iḥdir ur iwala. Icca am netta am at wexxam bu-zelluf, imi akka igan wansayen n tmurt: ass amenzu ara yekcem uqcic ar ssuq, nefqen-d at wexxam u ttaɣen-d aqerruy n uzgar. Am akken ttagan-as tameɣra i win yuɣalen d amuqwran, d argaz!
Ḥmed diɣen-netta issusem kan. Ibḍa tiẓidanin I watmaten-s akken ur sseqḍen ara, yuli ar taɛrict izzer di tnafa.
Mi d-irfed baba-s awal ɣef umcciqlel-nni di ssuq, Ḥmed ikukra awal ɣef temsalt-a acku yugad imahat iwalla-t-id baba-s. Akken ad ikkes ccek d usurdu isteqsa baba-s:
- Twallaḍ-t ihi uqcic-agi a baba?
- Ur tris tiṭ-iw fell-as. Maca nnan di ssuq akken tazmert-is am ulɣwem, tuyat hraw-it, netta d awezlan cwiṭ. Diɣen d umsibrik n wudem, ahat iceggeḍ-as yiṭij tagwlimt.

Tura imi aglam neɣ udem d-ifka bab n Umerri ɣef uqcic-a tezga-yas-d i Ḥmed am tcacit, wisen ahat baba-s iẓra d mmi-s i d lefḥl xas ur t-id-inni ara. Ma d at taddart ttawin akw aqcic-a deg awal war ma ḥsan d mmi-s n taddart nsen.

Idda akken cwiṭ n wakud, Ḥmed izga iman-is kan. Ur iteddu d yiwen, ur isḍuqqut awal d yiwen. Ayen ilaq-en kan ayen nniḍen akw d ashetref. Izga di teẓgi d waylaten nsen di taddart.
Ihi iɛya cwiṭ deg iman-is dɣa yiwen yiḍ inna i imawlan-is d akken ad iruḥ ar tamdint ad inadi amahil as d-iskecmen cwiṭ usurdi. Imawlan-is ddan-as kan di lebɣi. Azekka-nni di tefrara, ezzi abernus ɣef tuyat-is, icca-tt-id di Buɣni. Simi issers iḍaren-is di temdint yuzel ar lqahwa ad issu ttay. Issexc akw di medden acku iḥsa d akken wid izedɣen di temdint mgaraden cwiṭ ɣef wid id-yusan seg udrar. Imesdurar di temdint ttkukrun ula d tili nsen. Maca di tilawt iḥsa kif-kif-iten akw. 
Ites ihi ttay itmuqul di medden, dɣa immeslay i yiwen uqcic iqqimen iman-is diɣen ar tama-s: 
- Ak-selkaɣ lqahwa ay ameddakul? Aqcic-nni irra-yas-d awal: 
- Ur ttagwiɣ ara ay ameddakul! 
Dɣa mmeslayen akken cwiṭ anwa-k, ansi dd-kkiḍ, ansi d-usiḍ, almi d ewḍen ar taluft umahil. Inna yas Umerri aqli ara ttnadiɣ aɣrum-iw dagi. Aqcic-nni, Muḥend Areẓqi, irra yas: “ak awiɣ ad txedmeɣ ar xali di lkuca maca ɣur-ek dagi medden ssexdamen iẓawaliyen war ma fkan asen ayen id-ḥella tidi nsen. Illa zzur d lbaṭel”. Muḥend Areẓqi d aneɣmas n PPA (Akabar n Ugdud Azzayri n Messali Lḥajj) u tektiwin n tegrawla rrekemnt di tmelɣiɣt-is am ibawen di teccuyt.
Fɣen ihi si lqehwa, uɣen abrid ar lkuca n Dda Ɛacur. Deg ubrid, awal ɣef medden d iqqeddacen iṛumyen izga ɣef yimi n Muḥend Areẓqi. Immel-yas-d akw amek ttwasknan yergazen di Buɣni, amek ttwaṛzan kra n wid d-yuli wawal ɣef war-tiɣdemt d miḥyaf.

Ixdem akken ihi Umerri kra n wussan ar Dda Ɛacur di Buɣni, ar xali-s n Muḥend Areẓqi, u yiwen wass ikker yurag ar Umecras ad icali cwiṭ. Lqahwa tamezwarut i iwala ikcem ɣur-es. Yufa din Muḥend Areẓqi isekkef ttay. Swan akken-nni yiwet n tɣellayt, qeṣren cwiṭ. Muḥend Areẓqi imiren yuki d nnda mi tekkat u awal asertan izga deg imi-s. Ikkat di Lqayed d Ccambiṭ d wid akw itetten deg fus uṛumi d wid iɛefsen aẓawali d ugellil. Xas akken, Umerri ur icekcem ara aɣbwel i temsal-a, iɣil d tiqwulhatin n wid izedɣen di temdint. D tawat kan d wayen txeddem wanag win illuẓen ilha kan d uɣrum-is. Yerna kra d-inna Muḥend Areẓqi inna-yas-t-id yagi di Buɣni ass-mi mlalen tikkelt tamenzut. Umerri itett-it kan s wallen ittecmumux. Inna deg ul-is : aqcic-a yuɣ-itent! Yerna am tfunast ittara di llifeẓ!

Iffeɣ-d ihi si lqahwa-nni u imlal-d Ccambiṭ bu uɛekkwaz ɣef umnar n tewwurt. Ccambiṭ, abernus azegzaw ittejgugul ɣef uzagur-is d ukras n unyir, ittwassen deg Umecras d yir sekka imi iḥeqqer medden u izga isrusuy d tirect kra n win ur nezmir ad yerr tiyita. Irna medden s tmerna n tfunast akken qqaren at zik. Ula d tineggura yagi akken ad issusem uqcic iccebwlen imawlan-is qqaren-as: "ssusem ad t-aya Ccambiṭ!" Dɣa aqcic ad ikmumes di tesga ad irked. Yuɣal ihi Ccambiṭ d aberaɛruɛ neɣ ugar: d amaɛmuc!
Immeɣ Ccambiṭ ihi iṣṣemek Umerri s uɛekkwaz. Umerri inkaḥ amzun d aqjun ittewten, imzaraz. Ikker, izdi lqed-is u ifka yas tiyita ar tgeẓẓal d tayeḍ ar umayeg u Ccambiṭ icca-tt-id deg ubaluz ittnazaɛ. Itti iman-is am llufan. Ixnunes. Iɣli wanza-s ɣef umnar!

Umerri irwel, yuzel u yuɣal ar Buɣni s tufra. D yiwen b-ukamyun i t-iselken imi ɣef tiṭ-is kra d-iḍran gar-as d CCambiṭ. Mi ewweḍ ar Buɣni, xas akken izwar-it wawal n wayen d-iḍran deg Umecras yuzel ar lkuca ad iddem lqec-is. Ur inni awal i Dda Ɛacur xas akken wagi isla, iẓra ayen iḍran. Yerna bu-lkuca, udem ur as fkin ara, ur isetḥa ur iwwura: simi tefka tewwurt Umerri issaweḍ awal i yemsulṭa. Akka i d tagmatt n wid isuzuren udem!

Iffeɣ si lkuca, iṭṭef rif-rif n ubrid almi d ijufar d Buɣni. Tiṭ-is ɣef ubrid ukarrus ittmuqul ma illa win ara t-yawin ar Tizi. Akken kan ihi atan iteddu-d yiwen ukamyun, izwer-as ar ubrid Umerri ittwehi-yas ad iḥbess s sin iffasen. Iḥbes ukamyun, msefhamen ɣef ssuma akken ad iddu yid-s ar Tizi u irkeb ar deffir.Umerri inna-yas nek d Saɛid, Saɛid Waɛmer. Bab-ukamyun irra yas “ atan a Saɛid ma illa win iɣ-d iḥebsen kecc d axeddam-iw”. Akken dɣa id-teḍra, ar tewwurt n Tizi Uzzu, ttwaḥebsen, Umerri d axeddam n bu-kamyun u isɛedda taswiɛt akken. Ula d netta s timad-is, mi-d fɣen cwiṭ i Buɣni, is-teqsa-t-id yiwen seg ijjadarmiyen i wumi ssaweḍ Dda Ɛacur awal, ma iwala neɣ essen Ḥmed Umerri. Umerri irra iman-is ɛit-ɛit.

Di Tizi wezzu, imi mazal ttnadin fell-as yemsulṭa iṛumyen d iɣallen nsen gar Iqbayliyen, ijja kan isem-nni n Saɛid Waɛmer akken ad ifer yis. Yufa-d amahil ar yiwen Uṛumi mi ssawalen Jean. Jean isedday di Tizi yiwet n taṛmist n uxnac u isexdem Umerri akken as tt-ittɛasa. D amahil fessusen i umesdrar.
Umerri am zik-is kan. Ur sḍuqqut awal, ur isɛi imeddukal. Ula d ucci d wid itefɣen is-t-id-ittawin si berra. Ula d Arrumi-nni akeswaḥ isker-s aɣwbel u isteqsa-t yiwen wass:
- A Ssaɛid, carhaɣ s uxeddim-ik. Xas macci aṭas i tettaxeḍ dagi ɣur-i maca s iɣallen-ik d tidi-k i ten-id-ssasayeḍ. Maca tella yiwet ur iyi-t-kcim ara s aqerruy. Amek alami ur tettefɣeḍ ur tettmeslayeḍ aṭas d yiwen ur tesɛiḍ kra n imeddukal?
- Qqim kan a mass Jean, iweṣṣa-yi baba ɣef tikli d udukkel d medden. Inna-yi win ibɣan ad yecc aɣrum-is di talwit, ad iṭṭixer i medden d tkerkas nsen. Yerna nek d mmis n udrar u tkli teddun medden di temdint ur teffiɣ fell-i.
- Baba-k d amusnaw. Atan ihi imi d yagi kan am akken ur ḍrint!
Ihi Jean ayen wallant wallen-is d ayen illan. Acku "Saɛid Waɛmer" macci kan iweṣṣat baba-s, tweṣṣat ula d tudart d wayen iwala yagi. Ur as-tefki ara tegwnitt ad iffeɣ. Yugad ad t-kkarcen u ad t-hawṣen ar taẓult.

Nneflen kra n wussan ɣef wiyaḍ, izri kra n wakud d Ḥmed illa di teglimt n "Ssaɛid Waɛmer". Ixxeddem u ilha kan d yiman-ines. Irked kan iffer. 
Yiwen wass ibed ɣef umnar n lluzin isla i yisem-is sanwi is-d-issawlen: wa! Ḥmed! Waaa! Ḥmmed Umerri!. Ifrawes anwa i t-isnen s yisem-is n tidett. Iɣil sanwi i t-id iɛeqlen. Irfed allen-is iwala Mḥend, ɛemmi-s. Iwehha yas yusa-d ɣur-es u iḥka yas akw ayen illan. Ɛemmi-s agi ewwi-yas-d akw issalen n uxxam nsen d wid n taddart. Inna-yas-d yiwen yiwen amek llan at taddart u issaweḍ-as-d diɣen awal d akken sawlen-as-d ɣer lɛesker. D ijjadarmiyen is-ewwin lekwaɣed s axxam. Inna-yas d akken ilaq ad iruḥ Umerri ar ijjadarmiyen akken ad t-awin ar "Maison-Carrée", Lḥerrac n wass-a.
Azekka-nni ifka yas taḥawact issurdiyen Umerri i ɛemmi-s iweṣṣat a tt-ifek i baba-s yerna ad as yenni "aqli-yin ussan-a s axxam". Isseda-yas awal akken ur iqqar i medden taluft n Saɛid Waɛmer is-d-iḥka iḍelli-nni akken ur skaren ara aɣwbel deg uxxam yerna ur ilaq ara ad tettawin medden d awal s yir iles.

Send ad iffeɣ a d-yuɣal s axxam ɛemmis Mḥand, Umerri yurag ad iwali Jean akken as-yinni d akken ad iḥbes amahil imi issufek fell-as, am netta am tezyiwin-is, ad iruḥ ad isɛeddi lɛeskar. Ira ihi ad iṭṭef tajarnanti-is imiren imiren akken ad ifek cwiṭ n idrimen s axxam.
- Mass Jean, ass-a ak jjaɣ imi ssawelen-iyi-d ar lɛeskar. D ɛemmi Mḥnad iyi-d-innan ulin ijjadarmiyen ar taddart.
- Tezriḍ a Ssaɛid, seg ass-mi txedmeḍ ɣur-i ur ak-d-kkisaɣ. Atan ak-xelsaɣ akw agur-a xas akka ur ikfi ara. Atan ihi, ssarameɣ-ak ayen ilhan ar zdat.

Umerri iffeɣ akw d ɛemmis, yuɣ-d cwiṭ icettiḍen s axxam irna ifka yas i Mḥand kra iṣurdiyen ad ten-yawi i baba-s. Iweṣṣat ur iqqar i yiwen ɣef temsalt n Ssaɛid Waɛmer. Mḥand yuli s axxam, Ḥmed iṣṣub ar ijjadarmiyen. Azekka-nni icca-tt-id di Maison Carrée (Lḥerrac n wassa) deg ijufar n Lzzayer (tamaneɣt n wassa) yuɣal d aserdas gar tezyiwin-is.

Gar iserdasen ewwi-d iman-is: iḥrec, iẓwer, imɛen. Xas akken di tezwara ur iḥemmel ara talaba userdas, kra n wussan kan yuɣal innum-itt. Tekkes-as akw tilluxa d usras n yiman-is izgan ɣef kra n Iqbayliyen imiren.
Yufa Ḥmed iman-is. Iserdasen nniḍen mi i-t-walan akken icṭar, ran akw ad ilin ar tama-s, ad uɣalen d imeddukal-is. Maca netta, am zik-is kan, ulac tadukli, ulac awal. Maca ahat ur iḥwajj ara tadukli isardasen imi yufa iman-is gar ibeckiḍen d tmegwḥal. Iḥemmel aɛbar d rriḥa n dduxan d-tefɣen mi ara iffeɣ ukaṛtuc. Isbedday tibṛiqin di nnican, ittara znad u ikkat-itent. Imir at tafeḍ izmumeg ifraḥ.
Ilmed amek iteddun leslaḥ, amek ara ifsi timgwḥal d tmeẓyanin. Ilmed diɣen tamusni n tserdest, amek ara innaɣ, amek ara iffer d wamek ara issexdem tigwnatin n leḥris akken ad isselek iman-is. Anect-agi akw ilmed Umerri ad t-yaf deg ussan i t-ttrajjun ar zdat.

Tin ɣer-s, imi atan yuɣal d aserdas, iwala d akken yuɣal s abrid. Ikcem ar tegrurt. Yiwen ur ittnadi fell-as tura. Ur iteffer ur t-id-ifki. Izdi lqed-is u irfed aqerruy-is. Yufa iman-is. D laman.
Zrin 12 n waguren, ewwi-d ula d ttesriḥ. Serḥen-as-d s axxam snat n ddurtin. Yusa-d iɛawen baba-s deg umahil d userwet di tfarkiwin nsen. Ikkes aɣwbel i yemma-s u issefraḥ atmaten-is. Iḥewwes diɣen cwiṭ di taddart d imudaɣ-is akken ad d-immekti temẓi. Zrin wussan am ifeṭṭiwej almi d-yufi iman-is eqqim-as yiwen wass. Innuɣna. Azekka-nni ikker zik ad iruḥ. Tedda yid-es yemma-s almi d taqerniḍt n taddart-is, tuɣal-ed s imeṭṭi d tasa-s n tyemmatt temmecc.

Kra n wussan mi-yuɣal ar lkazerna n Maison Carrée, fkan-t ar tnezruft. Din tusa-yas-d semmumet imi ur innum aṭas n uzɣal d ujdi. Iṭij irna aceggeḍ i wayen iqqimen i tegwlimt-is. Maca Umerri akken is-d-usa tegwnitt iqqazem-itt. Irfed-tent issers-itent yufa-d yifit tanezruft d talwit wala ccwal n tudart gar medden di tmurt-is.
Deg usegwass n 1939, ikker uhetwil di Turuft. D ttrad amaḍlan wis-sin. Sbegsen-asen Iṛumyen i waṭas n warrac n tmurt akken ad rḥun ar Fransa ad ḥerben ɣef tlisa n tmurt. Hitler icca-d tamurt sya-u-sya. Dɣa Umerri illa gar wid ibegsen iḥezmen , war lebɣi nsen, ad rren akk-in iserdasen n Hitler di tama n Starsbourg ar tiseɣlit Maginot.
Maca Wehrmacht tekka-d s ufella, s tmurt n Beljik. Akka isen ikellex Hitler i Ṛumyen d Igliziyen. Mugren-t ar usammer n Fransa u ewwin kra sɛan d aserdas iẓewren ar din u jjan amalu d ilem. Dɣa kra i ɣef izḍem Hitler ini isdarm-it, ihud-it, imeḥqit.

Xas akken, mbarrazen Iṛumyen d llalmaniyen deg usammer n Fransa, di tama n Strasbourg. Dinna dɣa i illa Umerri gar isardasen Iqabyliyen. Atan amek iḍra umbarrez-agi:
ɣzen ixejjḍan d tesrafin sdat nsen, heggan iman-nsen ad nnaɣen. Iḍudan ɣef zznad. Umerri iqqim, tamegwḥelt tres ɣef umessaḍ, tixenfyac ar igenni d MAS 36 ar tama-s. Allen-is ṛessant ar tama ucengu ittrajju am netta am isardasen nniḍen.
Mi d-iwwed userdas allman, ibda-d aṛsas aṣeffer sya-u-sya, isla Umerri i ccaf nsen isuɣ: ar deffir! ar deffir! Rewlen akw Iṛumyen d wid illan ar tama nsen acku ḥsan ur zmiren ara i Inaẓiyen ten-yugaren ten-yifen ama di leslaḥ ama deg uheggi n ttrad. Dɣa yufad iman-is Umerri iman-is kan, weḥdes acku ur iddi ara gar wid irewlen. Ur yuɣal ara ar deffir am netta am wiyaḍ. Mi d-iwweḍ ihi tizi leḥris ulac amwanes, ulac ameddakul. Yiwen ur d-illi ar tama-s.
Maca rrewlen akw ala netta. Ayen? ayen ur irwil ara am netta am isardasen nniḍen? Amek almi niqqal ifka ixef-is d asfel? Dacu i t-ijjan iqqim din? Wisen dacu id-iɛeddan deg uqerruy-is almi inta din am tagwest d ṛsas d acebṛuti ittreqriq deg igenni. Iseqsiyen-agi ahat mmuten yid-es. Maca limer d-illi unadi ɣef tudart-is ahat atan neẓra ayen iqqim ddaw ikamyunen d tkeryas illmaniyen.

Ikcem ar tesraft neɣ ur uxmujj ittwaɣzen ddaw tmurt irked din. Idda cwiṭ deg-s imi axmujj-agi ɣezzif almi iwala iman-s iffer akken iwulem issusem iqqim iman-is. Ur t-id-yuli wawal ur t-id-yuli umesli. Inteḍ din amzun d tadɣaɣatt.
ɣef ubrid nnig tmurt, nnig uqerruy-is, ttɛeddin icaren d ikamyunen n Wehrmacht. D zhir kan i wumi issel d tmurt ittenhuzun fell-as. Tikwal ɣellin-d kra n ibruyen n wakal si sqqef n tesraft-nni. Iɣil ad d-hud u ad ittwarkeḍ din yerna yiwen ur t-ittaf. Ad iruḥ am aḍu. Maca, am arezg-is, isemnaɛ aqerruy-is.

Mi iẓra d ayen tefra nnig uqerruy-is, zrin iserdasen n Wehrmacht. Irjja iḍ iffeɣ-d. Yuzel ar teẓgi iffer d netta i ttwali sya-u-sya ma illa kra ara iwali. Idda akken cwiṭ iwala yiwen laɛzib neɣ lfirma. Iɛuss-itt cwiṭ ad iwali amek tella tegwnitt din, ur iẓri wara n wayen issagwaden. Dɣa yemmeɣ s uɣiwel iteddu s axxam-nni ibedden ar rrif n tfarka gar snat n tselnin. Isṭebṭeb, telli yas-d tawwurt yiwet n tmeṭṭut meqqwert cwiṭ di laɛmer. Inna yas ayen illan, tameṭṭut tefka-yas icca iswa. Tefka yas diɣen talaba n urgaz-is akken ad ikkes talaba-s userdas. Syin iṭṭef abrid-is ar tmaneɣt, ar Lpari.
Di Lpari, di Barbes, imlal d Muḥend Aṛezqi deg yiwet risṭura i deg iqqim i uḍebsi n seksu. Dɣa zedɣen akk-en akken ad myaḥkun ɣef uqbur d umaynut. Immuceh-as-d Muḥend Aṛezqi amek teṭṭfen ar taẓult ass-mi isres Umerri d tirect Ccambiṭ deg Umecras. Ittwaḥbes agur, iffeɣ-d. Syin iṭṭef-d lbabur ar Fransa maca di ljjib-is ur tettekkes ara Colt 45 ines. Izga ar ɣur-es acku imiren teqwa tmafyatt di Lpari.
Umerri diɣen ɣur-es di tbarizt, MAS 36 ifsi, d yiwen ujenwi anect-ilat, inebbeh-it u taqamumt-is tesɛa uglan d tuɛlac am umgar.

Inuda yufa amahil dɣa irked am netta am iminigen n tmurt: lxedma lluzin s axxam am aken qqaren iminigen n zik!
ɣer yimsulta n Fransa Umerri, imi ur t-ufin ara yuɣal d amerwal, d amẓerti. Yuɣal diɣen ar temsalt-nni n tuqemca tufra. Maca tin i t-ideggren ar tufra d tin ssalima. Iddukel netta d Muḥend Aẓezqi ad walin asaru akken ad ksen cwiṭ ɣef ul. Di ssalima, send ad ibdu usaru sɛeddan-d yiwen usaru awezlan ɣef imezdaɣ n ugafa n Tferka yunagen ar Fransa, imiren wa iqqar-asen Aɛraben wa iqqar asen kan Inselmen. Deg usaru yagi izga yiwen ubulis, bu-tkaskiḍt, ishetrif , itezzem, ikkat deg Imaziɣen d Waɛraben. Xarttum miḥyaf d usider deg imaziɣen almi ur asen- ijji yiwet. Mi walan akken Umerri d Muḥend Aṛezqi, ijbed-d Muḥ Aṛezqi tameẓyant itirri ɣef ubulis-nni deg usaru deg akken irfa, immec. Dɣa tekker ṭanṭana, ikker uhetwil. Wa ittsuɣu, wa ittmejjid, wa yettazal wa yeffer ddaw ikwersiyen. Umerri d Muḥ zṛan dacu i ten-ittrajjun rewlen send ar lemdent tewwura, send ad d-awḍen ibulisen.

Seg imiren, imsulta ḥsan deg akken Umerri idder. Ibda unadi fell-asen netta d Muḥend Aṛezqi.
Rekden deg yiwen usensu di Pigalle iṭṭef yiwen uqbayli. Qqimen ugar n 4 wussan ur d-ffiɣen deg ass. D iḍ kan iten iteṣren, tefɣen leḥḥun cwiṭ ad ksen lxiq. Ar wass wis 5, Muḥend Aṛezqi yeḥḥulejj (idisidi) ad yuɣal ar tmurt, inna i Umerri:
- Ur ak-id nniɣ ara maca atan ara ttnadin fell-i yimsulta acku ugiɣ ad dduɣ ar umennuɣ mgal Ilmaniyen. Yerna atan ad ruḥeɣ ar tmurt.
- Ayen? Tugadeḍ ? Yerna Hitler iḥqer-aɣ.
- Ala macci ugadaɣ. Ur bɣiɣ ad nnaɣeɣ akken ad d-ḥelliɣ tilelli i Iṛumyen d nutni ugin iyi tilleli di tmurt-iw. Amek ara zzlaɣ ad fkaɣ iman-iw d asfel akken ad ḥelliɣ tamurt i Iṛumyen d tmurt-iw tedder ddaw uḍar nsen. Ini-yi-d amek ma illa kra n ṣṣwab nniḍen ɣur-ek?
- Dacu ara ak iniɣ a Mu! ɣur-ek kra n tektiwin ur llint ara ɣur-i. Maca imi telliḍ akken ik-ihwa dagi ur ttuɣal ara ar lmizirya n tmurt. D aya kan ara ak-iniɣ!
- Ma illa ewwi-k-id ubrid yiwen wass ar Buɣni, ɛeddi-d fell-i ad nemwali. Ma d ayen nniḍen ifra ssuq tenza sselɛa.

Seg wass-mi iruḥ Muḥend Aṛezqi, yufa-d Umerri iman-is iman-is kan i tikkelt nniḍen. Maca tiktiwin n Muḥend Aṛezqi bdant ttakkent imɣi deg allaɣ-is. Izga ittxemmim ɣef anect-a. Izemmem ixemmem, yufa d akken d Muḥend Aṛezqi u ɣur-tella tidett. Tamurt-is tettwaḥres, issekna-tt Uṛumi d alqayed d ccambit ar yidis-is.
Imiren ttrad amḍlan diɣen irekkem. Wehrmacht tezgel kra imennuɣen u tebda tettnaɣ timedeffirt. Umerri icum-itt tebda tqemmeḍ. Acku Iṛumyen d Igliziyen ttqejjimen cwiṭ cwiṭ deg Inaziyen ittnaɣen s tukerda n tqejjirt.
Izra d aken ar tagara n ttrad, ad tedyeq fell-as tegwnitt. Imi ad uɣalen ad ezzin fell-as yemsulta. Dɣa, 3 waguren send ad ifru ttrad, iṭṭef lbabur ar tmurt.

Mi d-ires di Lzzayer, iṭṭef imiren imiren lkar ar Tizi Wezzu. Mi tfujj tiṭ-is ɣef idurar i deg id-ikker, ireḍb-ed wul-is u tberreq tɛabuḍt-is. Iḥus am akken iqber cwiṭ maca macci d aqber-nni d-zeggwiren amɛuqu.
Irkeb deg yiwen uṭaksi almi d Tizi n Ttlata ikemmel deg iḍ uṭṭellis ɣef uḍar almi d axxam. Iteddu ittemdarkal, ikkat tiselnin d yeẓra almi issaweḍ ar taddart-is iṭṭsen, amzun d tilemt. Iddem abrid s axxam nsen isṭebṭeb ɣef tewwurt useqqif. D tawwurt n ubelluḍ d tahrawant.
- Anwa wa? id-inṭeq baba-s.
- D nek a baba! D Ḥmed! Ldi-yin tawwurt!
Teldi-d tewwurt, kkren-d akw at wexxam mugrent-id, ssudnen-t. Yemma tessaɣ times u ikker ubahnanuz ittaweḍ ar ssqef. Qqimen akw yid-es ar yiri lkanun iḥka yasen-d amek teḍra yid-s. Deg uxxam yufa-d baba-d meqqwer cwiṭ maca ur yuɣal ara d amɣar awessur am aken iɣil ad t-id-yaf. Yemma-s kif-kif teṭṭef ula d nettat iman-is. Gma-s meqqwer s tezmart-is ma d uletma-s ur tt-id-yufi ara deg uxxam. Attan deg uxxam-is, “fkan-tt” tezwejj.

lḥasun kra ikka yiḍ, teqqim tumart d teḍsa ulac anwa ara tent-idmen. Carhen wulawen, ikkes uɣilif d lxiq: yuɣal-ed urgaz s axxam.
Azekka-nni at taddart akw mgagin-d ar ɣur-es di tejmaɛt imi cedhant, jjment akw. Tilawin kecment-ed s axxam s waddud. Ta tewwi-d timellalin, ta d timẓin. Ta d skkwer ta lqahwa acku akka i d ansayen imiren. Mi ara d-yuɣal iminig ttadedden-d medden ɣur-es u ssarbaḥen i mawalen tuɣalin-a n talwit. Qqarent tlawin i yima-s "meqqar imi d-yusa bxir mmi-m!" neɣ "Ansuf s mmi-m ar wexxam, s tezmert-is! Yerna ur tyuɣ wara a negehh-im!" llant tid diɣen is-innan: "Ma nniɣ-am! Awid-ukan yuɣal-ed irza-d fell-awen! Lɛeslama-s!"

Sin wussan ar yidis imawlan d at taddart, iṭṭef abrid ar Yiɣil Imula ad iwali ameddakul-is aqbur Muḥ Aṛezqi. Yufat di yir tagwnitt. Inna-yas-d:
- Atan ara ttnadin fell-i di myal tama. Serḥen-d iṭṭarusen nsen fell-i u ssegdeln-iyi tufɣa gar medden. Ilaq-ak ur d-ttaseḍ ara aṭas ɣur-i akken ur ak-d-ttawiɣ ara daɛwessu neɣ kra twaɣit nniḍen.
- Waqil ur iyi tessineḍ ara ar tura a Muḥ a gma! Kecc d ameddakul-iw, yerna ala kecc i d ameddakul-iw u nek ur ttajjaɣ ara imeddukkal di ddiq. Urjjin ak zziɣ s waɛrur ttnadin fell-ak neɣ qqimen! Dulaqrar ad tifrir tagut!

Qqimen akken di sin tiremt. Mmeslayen akw ɣef ayen iḍerrun di tmurt d wayen iḍran di Fransa. Muḥend Aṛezqi tikkelt-a iwala d akken Umerri ifka-d udem i wawal asertan d-ewwi s lecwar kan. Icrah s umeddakul-is. Icrah ugar imi Umerri ur yugad ara ad t-imlil gar medden. Ugar anect-a iɛreḍ-it-id s axxam-is akw-ya.

Yuɣal-d Ḥmed ar taddart anda iqqim kra n waguren. Ussan ttazalen d wudem nsen yiwen. Yufa-d iman-is am zik: iman-is deg imudaɣ n taddart. Tudart n taddart ur teffiɣ ara fell-as. Macci tikkelt-a allaɣ-is itezzi, ittxemmim ɣef teɣdemt d miḥyaf ddren Iqbayliyen di tmurt nsen. Awal n Muḥend Aṛezqi isṭenṭun deg uqerruy-is. Yerna iwala d akken uɣalen medden macci kan di ṭṭarf, maca ula d illugan m tmurt n Iqbayliyen aṭas ur ten-nettqadar ara imi illugan Iṛumyen kkan-d nnig-sen. Irra umeḥras taqlaḍt i Uqbayli izzuɣur deg-s am...
Yufa diɣen aṭas n miḥyaf d lbaṭel i illan gar medden. Ameqwran icca amecṭuḥ. Amerkanti issexdem s wulac aẓawali, icca tidi-s. Wid inetḍen ar Iṛumyen am lqayed d ccambit rekḍen atmaten-is deg zal qayli. Tuɣal tirrugza d awal kan, tuɣal tirrugza d idrimen.
Umerri icca-t wuli-s ɣef wayen iwala. Ur innum ara tigi. Iɣuc-itent. Iɣunfa-tent. Dɣa seg-mi d-erna tyita n Gelma di 8 di magu ussegwass n 1945 igza ur d-iqqim wara. Ittwakkes sser u Aṛumi ibeggen-d udem-is amek-it. Yuɣal-as Uṛumi d ixwumasen-is d qeḍran. Sya d afella, nek yid-sen d taqbaylit!
12 di magu 1946, irzef Muḥend Aṛezqi ar Umerri. Iwwin-d ameslay ɣef issalen n tmurt s teɣzi s tehri. Imiren i issali Umerri tamuɣli-s ɣef wayen is-d ezzin. Tewweḍ tfidi s iɣes. Inna-yas I Muḥend Aṛezqi iwweḍ-d lawan ay ameddakkul! Ulamek ara a nidir akka. Ad nali s adrar u nessekrah ddunit i wigi ittbargizen fell-aneɣ d wid isen-ittaṭafen afus.
Msefhamen d akken ala tufɣa ar udrar i d tifrat. Msefhamen diɣen d sin kan ara fɣen d yiwen neɣ sin imeddukal n Muḥ Aṛezqi. Ad ddun yiwet n tikli u d Umerri ara yilin d aqerruy n terbaɛt. Umerri iffeɣ-d takeṛmust-is imir imir:
- Win yugin ad yaɣ awal-iw di terbaɛt-agi nneɣ atan ad ibnu fell-as! Ma d ayen nniḍen, simmal cwiṭ yidneɣ simmal ad tifsus fell-aneɣ tufɣa d tufra. Ma d ayen nniḍen ad iniɣ: effer, ewwet acengu anda ur k-yuḥtam. A necfu ɣef wawal-agi a t-nɛelleq am fzim!
Inna yas Muḥ Aṛezqi ak mlilaɣ ar lagar n Mɛetqas ass n lexmis id-iteddun.

Ass n lexmis, iruḥ Umerri as Mɛetqas zik. Ezzi-d yakw i imeḍqan i wanida ara imlil d Ḥajj Ali Muḥend Aṛezqi d imeddukal-is. Netta iṭṭef deg uqerruy-is kra is-d-inna Muḥ Aṛezqi ɣef umdiq-agi. Inuda fell-as yufa-t deg umadaɣ.
Umerri ur ittamen yiwen. Iẓra ma illa win is-tt-yundin ad ittwaṭṭef am arruy di lɣar. D aya i ɣef izwar. Ad iwali dacu-tt akka takwatt-agi n Muḥ Aṛezqi d wamek ara ikcem ɣur-es d wakem ara d-iffeɣ seg-s. Mi ifka anadi d wannuy deg-s, issens tacemmaɛt ittezruruqen deg teɣwmert n tekwatt; iffeɣ iffer ittrajju ad d-awḍen wid akken i deg ara yaɣ abrid umadaɣ.

Mi iɣli yiṭij, aten-iyi teddun-d 4 iterrassen. Mi id-ssawḍen ar yimi n tekwatt iffeɣ-d Umerri deffir-sen inna yasen:
- Aql-i d a Muḥ Aṛezqi! Beddet din aqli-yin ɣur-wen.
Muḥ Aṛezqi d imeddukal-is frawsen. Isduqqes-iten-id Umerri ur tuḥtamen. Mi d-iwweḍ ɣur-sen inna yas Muḥ Aṛezqi:
- Ahya a Ḥmed a gma! Amek akka d-tufiḍ amḍiq-a yak a mmi ilaq ad n-ɛeddiɣ fell-ak ar lagar n Mɛetqas ɣef 8. Attan d 7 d kecc tmugerḍ-iyi-d ar tekwatt-iw!
- D kecc iyi-d innan amek ara a d-aseɣ ar da xas akken ur tukiḍ ara d yiman-ik. Tenniḍ si lagar a nezgar abrid n tmacint, a nsub s asif syin a neddu deg umadaɣ almi d kra n tḥeccaḍin...Akka ihi id-ufiɣ abrid-iw. Yak amadaɣ ur isɛi ɣur-i kra n tufriwin. Ma tenniḍ-as i llufan ayen iyi-d-nniḍ, ad issiweḍ ar da zdat-ek! Maca macci d aya i ɣef d-ewwid irgazen-agi, kecmet tura akken a nemyusan cwiṭ, a nebbeh abrid ara naɣ ar zdat.

Kecmen ar tekwatt. Warɛad ssarsen iman nsen inna yasen Muḥ Aṛezqi:
- Ay atmaten, akken a nemyusan cwiṭ, myal yiwen deg-neɣ aɣ-d-yini anwat d wacu i t-id issawḍen ar da, ar gar-aneɣ. Nek s timad-iw qqaren-iyi Ḥajj Ali Muḥend Aṛezqi n Iɣil Imula. Muggraɣ d tsertit si temẓi. Lliɣ d ameɣnas n PPA maca tagara yagi yuɣal ukabar n Ugdud Azzayri d inan kan, d awal kan. Xas akken, aɣref izga ibezzer idrimen i ukabar yerna seg uksum-is iten-id-itekkes. Llan wid diɣen iten-id-issuksen i uɣrum n warrraw nsen akken ad gren afus. Maca iqerray n ukabar ɣilen d Rrebbi asen-tt-id yawin netta win irjjan Rrebbi ad irjju ayen terjja tteryel. Assa a nettkel kan ɣef yiman nneɣ u ad tt-nqwemmer kan akka gar aneɣ ma illa nebɣa ad d-nḥelli tilelli i ugdud nneɣ. D aya kan. Atan ar ɣur-ek wawal a Asman a gma.
Inṭeq uterras nni iqqimen ar tama-s inna:
- Medden ssawalen-iyi Asman. Maca isem-iw Amar Xujja Aḥsen. Lulaɣ di taddart at Meksent deg At Abdelmumen. Fɣeɣ s adrar seg wass-mi d-rriɣ ttar n baba i ɣef ituɛedda yiwen “uqjun” ḥaca timira nwen. Yerna aydi yagi irna yas zzux d wawal imi d axwummas n Lqayed. Akka i issagwad medden. Ma d ass-a aql-i yidwen s tezmert-iw d tdukli-w. Attan nnuba ar Amar.
- Isem-iw Amar Amsaḥ n tɣiwant n Haussonvilliers (Nnasirya n wass-a) iyi-tt-wagedlen ass-a. Nɣiɣ dinna yiwen uterras d Aɛrab azzayri illan d ccaf-iw deg yiwen laɛzib. Laɛzib-agi d ayla n yiwen ukulun. Aterras-agi ihi itekkes sser fell-aneɣ s ifellaḥen. Asusef d regmat si sbeḥ ar temeddit. Izga iqqar-aɣ “kelb ben kelb” u yiwen wass issuli-d ajenniw-iw issaweḍ-itt armi ur zmireɣ ara as-awiɣ nnig wanect-en, dɣa tekkaɣ-as din. Ussan-agi ad zemmen 12 n waguren aya-gi. Mawel aql-i zgiɣ di Rebeval (Beɣlya) u ass-a ferḥaɣ aṭas s yis-wen imi sya d asawen ad tuɣalem d imwansen.

Aterras wis kuz imgarad cwiṭ fell-asen. Issusem ikmed maca tamuɣli-is qessiḥet, tessagwad. Ṣṣura-as tettbin-ed amzun iffeɣ-itt rruḥ. Seg-mi id-iwweḍ d netta ɣef tiṭ Umerri. Dɣa inṭeq-d ula d netta:
- Nek akken zriɣ, ulac ayen isemgarden amakwar d umerwal ɣef yemsulṭa neɣ d imenfi ɣef tektiwin-is. Ittwagdel-asen akw wass d tikli gar medden. Mgal tigi zriɣ a neddukkel akken ma nella u atent-nqazem s uzday n lqed. Maca ɣur-wat ad tettum iman nwen. Ilaq a nezwir deg iman-nneɣ u mi neccur lejjwayeb nneɣ d tḥawacin n twaculin nneɣ ad d-nelhi sakin d iẓawaliyen d igelilen. Acku amɣid d adebbuz kan i ttqadar wanag awal aẓidan s ucennef akw i t-ittarra.

Mi ikfa uterras-agi tiyita di medden, issekna aqerruy-is issusem. Umerri iẓra yir awal am wagi ur issuffuɣ ara ar wayen ilhan. Iḥus am akken ad asen-yuɣal uterras-agi d azrem uqelmun. Injjer taɣect-is inna yasen:
- Nek n taddart at Jimaɛ n Iwaḍiyen. Zriɣ izwwer-awen-d Muḥ Aṛezqi awal fell-i, fiḥel ma nniɣ-awen-d ayen iwen-dinna yagi. Ass-a nemlal-ed dagi akken a nemsefham ɣef tikli nneɣ d wamek ara asen nekker i wid irkḍen deg uɣref nneɣ. D aɣref i ɣef ara nsenned u d netta kan ar aɣ-isselken. Aṭas n wid iɣ-d-izwaren yagi ar umadaɣ maca imi tuɛeddan ɣef ifellaḥen, uɣalen ar medden am jenjjar i tiṭ. D ulaqrar almi ttwakemcen acku amɣid issaɣ akw ɣef tmurt am umccim di tiɣilt. Ilaq ad nsed ɣur-s ad isenned ɣur-neɣ, ad tili tagmatt gar aneɣ. Ma illa nessedda-t gar icenga nneɣ xas d aẓawali iceffu u issen ad yandi. Ma llan medden d tirni ar tama nneɣ, aɣ-d-fken ucci, ad ldin allen u ad fken tamezzuɣt fell-aneɣ.
Iswi nneɣ macci d tukarda macci d tamḥeqranit deg ẓawali. Iswi nneɣ, s yiwen wawal, d tiririt n tissas i wid mi-tt-ksen Iṛumyen d ixwumassen nsen. Tikli nneɣ ad tili d tin zeddigen u ad ilin ilugan a tt-id-izzerben. As-d-ilin d tilisa. Tura imi d nek i d aqerruy n tarbaɛt, tura kan awin-ten-in-inniɣ yiwen yiwen u ad awin arnuɣ kra n wayen ttɣunfuɣ d wayen d wid ur iyi-d-nezgi ɣef tiṭ.

Qqimen di 4 di tɣarɣart, ɣef tyeggirin, zzin-d i tarbut n seksu d waftaten n uksum irsen ɣef ugartil. Iqḍa-d inefq-ed Aâli imi iâareḍ-ed imeddukal-is. Tarbaât Umerri d Muḥ Aṛezqi di sin, netta d âaemmi-s di sin. Tetten, ttnecraḥen, ttaḍsan. Yak d imeddukal. Iɣli-d laman gar-asen. Ur d-illi usurdu, ur d-illi ccek. D tagmatt. D tadukli ɣef tgella d lemleḥ. Maca Aâli izga itett Umerri s nqar n tiṭ. Amzun ittalas-as-tt. Amzun iceggeḍ-it kra. Netta tuɣ-it yunditt netta d âemmi-s. Ksan-d tundar yiwet yiwet, almi d-ssawḍen Umerri ɣer txenfuct ubeckid nsen di tesga n uxxam nsen. 

Umerri ur yuki d nda mi itekkat. Ur yuksan, d netta d umeddakul-is tuɣiten di nnican, gar tɣunam n tmegwḥelt n Aâli. Aâli Wasel, n Iâezzunen, d ameddakul-is iḍelli, d amedddakul-is assa. Ur d-yelli wayen ara a t-ikukru. ɣur-s, am akken ur ḍrint. Âait ɛait. Wanag, urjjin isrussuy tamegwḥelt-is ar tmurt. Tezga ar yidis-is, ɣef udem ufus akken mi tt-iḥwajj ad tt-iddem imiren imiren. 
Azal ttaken Iqbayliyen n imiren i tmegwḥelt am win ittaken i tlawin nsen: ur ittnuz ur irehhen!
Assen, isers-itt, isenned-itt ar udekkan di teɣmert. Ur d-lli ara ɣef udem ufus-is. Mi inuda fell-as, yuɣit ismar-as Aâli macci d yiwet n tarsast. Isḍarḍeq-as ibardiyen-is am netta am umeddakul-is. Teffeɣ swa swa akken i tt-undin. Wa iqqar d Aâli i itekkan ɣef znad wa iqqar d âemmi-s. Ama d wa ama d wihin, Umerri yuɣal d aquran di tɣerɣert. Icca-t waldun di tesga n ṭṭlam. Izirig ileddayen yuzel ɣef tamart-is. Immut. Si tiremt-nni d afella, tensa tafat n Umerri. Iquc usirem id-irra i watas n medden. D ayen d tagara.
Xas akken, ikmumes amzun d aqejmur, d ajdar, ɣef udem-is issaɣ-d yiseɣ. Ittban-d amzun immut s tfenṭazit neɣ am akken ur ibni fell-as. Timi-s tekres amzun ur yuḥtam ara ayen iḍran yid-s. D aya ihi i ɣef Aâli d âemmi-s ufan ulamek ara as-anfen akken. Ksen-as ula d talaba ines zeddigen, selsen as tayeḍ yumsen, ixnunsen. Ssufɣen-t seg uxxam u ewwin-t ar iɣzer akken ad ssidren seg azal-is. Ladɣa dina is-gan tafuṭuttt-nni id-iqqimen ar medden d tirni. Seg-s issenned ɣef tezṛutt amzun illa win i t-issarsen. Ur d-iban ara deg-s am win iɣlin, am win icca waldun.
Ihi ula di tmettant rran ad t-ssimsen. Dagi akw i t-ttwaɣ. Acku caḍen, ttḥarqen. Am akken tamgarḍt-is ur asen-teccur ara tiṭ.

Imi Umerri yuɣal i Iṛumyen d iqeddacen nsen d jenjar i tiṭ, d aṛejjaq di tgerjumt, llant-ed deqs n temliliyin fell-as. Lkumanda n Tizi Wezzu, ccambitat, lqayed, d iḥerkiyen nniḍen akw i tezzin fell-asen u ternuḍ-as s ufell-a kra n win i wumi ifka tiyita akken ad t-id yerr s abrid. Myal tikkelt, ad as-sennin kra illan gar wallen nsen nutni d ayen n dir, d ayen ifɣen i ibardan. Kra n wanida d-tella tukarda, kra n wanida id-illa imenɣi ad t-aebbin ɣef uqerruy Umerri. Xas akken, Umerri izdeɣ deg ulawen n medden u yiwen ur ifki deg-s afus.

Macci d tikkelt tura i iḥeccem Umerri imsulṭa-agi umaḥras, i ten-id isban d iqwrar imi ur as-zmiren ara. Ur as-ttawḍen ara ula ar ugarz. Mâebbaren d tikti n tuṭfas macci d tikelt u tagara ur d-iffeɣ kra syin imi imezdaɣ n tmurt llan-d ar tama Umerri. Ansi is-kkan Iṛumyen d ixemmasen nsen, netta s ufus n medden, ad yekk ansi nniḍen. Isban-iten-id d wid ur as-nezmir d netta urjjin iḥbes acemmet deg-sen imi izga ucaqur ines n teɣdemt ittqeddir. 

Tusa-d tikti i lkumanda amek ara tsekertfen. Ẓran akken ad as-awḍen ilaq asen ubrid n laman:yiwen seg imeddukal-is. Ilaq as-sbedden. Maca anwa seg-sen? Amek ara t-qenâen ad ibxes u ad ifek afus deg Umerri illan imiren d assaḍ gar wallen n medden d tirni? 

Refden sarsen ufan-d ilaq ad t-smarkin netta d yiwen seg imeddukal-is. Akken ad yilli usemmarki ilaq ad afen taɣwsa ur izmir umeddakul-is ad isemmaḥ. Ilaq asen ad afen kra uxeclaw ur izmir as yanef Uqbayli ad iâeddi. Ilaq kra d amuqran, ara yawḍen i umdan ar tamart-is, ar isseɣ-is, ar nnnif-is. Ayen ara t-icemten gar medden ma ur d-erri ara ttar. Am tamgarḍt, neɣ tuksa n sser.
Xemmem as diɣen aṭas u gezmen di rray d akken zemren ad qqenâen yiwen seg imeddukal-is ma illa sbaben-as agejdur, ma illa gren-d tameṭṭut-is ar taḥsirt xas akken ur tuksan ara. Akka ihi ssalin tasraft, fernen Aâli imi d ameddakul amuqran n Umerri yerna tella-d ɣur-s tmeṭṭut tecbeḥ nezzeh, akken d-nnan. Gren fell-as meskint ayen ur texdim.

Ewwin-t ihi ar Tizi Wezzu ɣef tqacuct iqerray nsen. Azal n 3 ussan d wuḍan i teṭfen ɣur-sen akken ad tessimnen. Dɣa rwin-as aqerruy-is akken iwata. Ssawḍen ihi almi iten yumen d akken Umerri ikcem-as s axxam u kkes sser ɣef tmeṭṭut-is. Netta anect-a yak ur d-illi maca di tegwnitt am tinna, ibundel Aâli . Idderɣel. Yuɣal ittwali kan amek ara ineɣ Umerri acku mawel ad ssufɣen awal ar taddart u as ittwagdel wawal gar yergazen. Akka i tella imiren. Isseɣ d nnif am tamgarḍt. Ma illa iffeɣ-d wawal macci d ayen fessusen ad tesfehmeḍ i medden d tikarkas. Ladɣa ladɣa ma ɣef tmeṭṭut imi kra illan d isseɣ n twacult, itti ɣef uqerruy-s nettat yerna ur tezmir ad tenni kra. 

Iffeɣ-d Aâli syin u deg uqerruy-is tban tikli: ad ineɣ Umerri, ad yerr ttar akken i wata. Ifra ssuq, tenza sselâa. Immeslay d âemmi-s imi tamsalt tâna akw tawacult-is. Emtawan amek ara t-ksen si tudart imi yuɣal-asen d ugur, d ayen iten ssarxan gar medden. 

Bernen Iṛumyuen d iqeddacen nsen ihi Aâli almi yuɣal irra iman-is d qebbaḍ lerwaḥ am winna n tmucuha. Win n tmucuha meqqar ittass ar win i wumi teccur, ma d Aâli iccur-itt i Umerri.
Akka ihi is-ihegga imensi. Yir imensi. Win n uɣurru. Yiwen ur yuksan wayeḍ ur yuklal. Umerri ur ixdem kra, Aâli Wasel seccen-t, ccuren-as taqerruyt d tmelɣiɣt almi ulamek ara yidir ma illa idder Umerri. Ṛzag-it wussan skud idder Umerri. Ufan-as abrid. Deg ussegwass n 1947. Di furar. Ass wis 16. Deg Iâezzunen. Swa-swa ass-mi id-issali Krim Belqasem tarbaât-is OS yulin s adrar send 1954. Yak mlalen netta d Umerri akken ad dduklen mgal amaḥras maca ur umtawan ara, ur zgin ara ɣef yiwet n tmuɣli. Maca ar assa ur neẓri ara amek id-teḍra gar-asen neɣ wisen ayen ur dduklen ara.

Iffeɣ yir awal d usali n wayen iḍran d Umerri u yuɣ akw timnaḍin n tmurt n Iqbayliyen d tin n Llezzayer d Fransa. René Leiber n uɣmis Le Journal d’Alger, yuli-d ar Tizi Wezzu u yura amagrad ɣef Umerri d tagara n “txidas, war-laman d yir sekka” di tmurt n Uzwaw. L’Écho d’Alger diɣen yura ayendin si yennayer ar furar 1947 ɣef Umerri d tarbaât-is. 

Tamettant n Umerri wa tesrut, wa isfenxer kan. Wa irgem-it wa iwwi-t-id d asefru. Xarttum ar ṭaqa n Iqbayliyen, Umerri ad iqqim i lebda.


"Yennayer 1974"

Ayamun; asmel n tsekla tamaziɣt 
Imyura; asmel n imyura n tamaziɣt
Faḍma n Sumer Faḍma n Sumer

Lalla Faḍma n Sumer d tameṭṭut Taqbaylit ikecmen deg umezruy n tmurt s ibeddi-is deg wudem n wemnekcan afransis aseggas 1857. Lalla Faḍma tlul deg useggas 1830 deg taddart n Werja di Lɛarc At Bu Yusef, di Tmurt n Leqbayel, temmut aseggas 1863, di temɛemmert n At Sliman.

Lalla Faḍma n Summer neɣ Faḍma n At Si Ḥmed U Mezian n Warja, d tameṭṭut i ikecmen deg umezruy n tmurt s ibeddi-is deg wudem n wemnekcan afransis. Tlul deg useggas 1830, aseggas ideg d-kecmen Iṛumyen tamddint n Dzayer, deg taddart n Werja, deg lɛerc n At-Buyusef. Taddart n Werja tezga-d deg webrid yettawin seg Aṣqif n Ṭmana ɣer Tizi n Tirurda, deg wul n Ǧerǧer. Isem n Summer i tewwi Faḍma, d isem n yiwet n taddart nniḍen ur nebɛid ara ɣef Werja anda i tedder Faḍma.

Tekker-d deg yiwet n twacult n yemrabḍen, nettat d yiwet n weltma-s d kuẓt (4) watmaten-is. Baba-s Muḥend Ameẓyan At Sidi Ḥmed, yeɣra Leqran, d aɛeggal n Ṭariqa Taṛeḥmanit, i d-yeskker Sidi Ɛebdeṛeḥman Bu sin Iẓekwan deg useggas 1715. Asmi tewweḍ ṣa (7) n yiseggasen deg usemmud-is, tawacult-is teǧǧa Warja, tṛuḥ ɣer Summer anda yuɣal baba-s d Ccix n taddart.

Faḍma tettuṛebba-d, am nettat am teḥdayin n tallit-nni, deg wansayen d leɛwayed n Leqbayel n zik. Maca, tewwi-d tikli nniḍen, yemgarraden d tin tezyiwin-is. Ur tettaɣ ara awal n yimawlan-is, tettefeɣ ɣer beṛṛa ɣer wennar n yergazen, ɣas akken tilawin n yimir-nni amkan-nsen deg wexxam, yerna dɣa ma yella d tamrabeḍt. Teffeɣ d "tamnafeqt". Yuɣal d ttawin-tt medden d anzi, tin yekkren ɣer tayeḍ ad as-tini tuɣaleḍ d "Lalla n Werja", ma deg yella tefka lebɣi i lebɣi-is, ur teṭṭif ara deg leɛwayed n zik. Baba-s d watmaten-is ḥeṣlen deg-s, tagi d tamsalt n "nnif", gma-s akken ad tt-iɛaqeb, ḥebsen-tt deg wexxam acḥal n wussan.

Asmi tewweḍ 16 n yiseggasen, yenna-as baba-s : "A Faḍma, aqli-kem-id tura d tameṭṭut, ilaq-am ad terreḍ axxam". Tenna-as : "ur lliɣ seg tid yettarran ixxamen, a-t-an ara yi-d-ttasen kra n temsal meqqren d tid kan ara ḍefreɣ". Baba-s, tebda tkeccem-it tugdi, awal ara yettazal, heddren, qqaren-as, ahat ur teṣfi ara. Akken ad tbeggen tidet, Faḍma terḍa ad teddu d tislit. Yuɣ-itt Yeḥya n At-Buxulaf n taddart n Ɛeskker deg lɛerc n At-Yetturaɣ. Teqqim deg wexxam n wergz-is ṣa (7) wassan tuɣal-d ɣer Summer.

Deg tallit-nni, Aṛumi yebda yettaɣ-d tamurt n Leqayel. Deg 1837, yeṭṭef tamdint n Delles. Ssyin akkin, d nnuba n Budwaw, Tizi n At-Ɛica, Lberj-n-Mnayel, Dreɛ Lmizan d Tizi-Wezzu ad ɣlint ddaw tecḍaḍt-is. Seg yimir-n i iɛewwel ad yeɣḍel Adrar n Nnif, imir-n, i tekcem Faḍma annar umennuɣ.

Deg 1849, tesdukkel amennuɣ d Si Muḥemmed Lhacimi, yiwen n wergaz i yettekkan deg tnekra d-yeskker Bu Taɣaḍt (Bu Meɛza) deg Ḍahra, deg umalu n Lezzayer tamaneɣt. Wagi ṭṭfen-t Iṛumyen ɣer lḥebs deg Fṛansa, yessaweḍ yerwel-d, yuɣal-d ɣer tmurt anda d-yufa yeḥma useqi. Tadukli n sin yelmeẓyen-a, tessaɣ amennuɣ deg yal amkan deg Ǧerǧer, ssawlen i Yeqbayliyen ad beggsen ad nnaɣen mgal acengu. D amennuɣ ara idumen i teɣzi n yiseggasen.

Ssyin akkin, Faḍma n Summer tessunded tanekra n Bu Tserdunt (Bubeɣla) s yisem-is n tidet : Muḥemmed Ben Ɛebdelmalek, i d-yekkan seg tama n utaram. Tessudes amennuɣ deg Ǧerǧer, tuɣal d ccif ɣef yiserdasen i d-teskker, i d-yekkan seg leɛrac am At-Yetturaɣ, At-Buyusuf, At-Yellilten, Illulen-Umalu… Tebḍa-ten ɣef sin yegrawen : amenzu d imusseblen d wid tettawin isalen, wis d iɛerḍiyen i "tmettant" neɣ iserdasen s leslaḥ. Tessuter deg At-Yiraten ad ɣzen tisrafin, i At-Yellilten ad xedmen akal akken ad afen d acu ara ččen deg tegnit n umennuɣ, i At-Iḥitussen, Dderna, Illulen, Tiziḍt d Texliǧt-Iḥeddaden ad d-xedmen ibeckiḍen d lbaṛud. Ass n 7 Yebrir 1854, iserdasen n Lqebṭan Wolf ẓedment-d ɣef wedrar. Faḍma yesduklen iɣil d trebuyaɛ n Bu Tserdunt, temmuger-iten ɣer Wasif Userdun (Sibaɛu), deg Yiɛezzugen. Ɣas akken ugaren-ten Yiṛumyen acḥal yid-sen, yerna ifen-ten leslaḥ, maca, lɛesker n Fṛansa yuɣal ɣer deffir zdat n tyitwin n yiserdasen n Faḍma n Summer.

Ger yimennuɣen imeqqran nniḍen i yekkren ger Leqbayel d lɛesker n Fṛansa, d win yeṭṭreḍqen deg wemkan imi qqaren Tacekkirt, deg At-Buyusef, ger 16 d 19 n waggur n Yulyu 1854. Din ččan Iṛumyen tiyita akken ur nwin, Marical Randon yeǧǧa deffir-s 25 seg yifesyanen-is, akk d wugar n 800 seg yiserdaen-is, ma d wid nniḍen selkenten iḍarren-nsen. M’akken yerwel yenna-asen i Leqbayel : “Ad d-uɣaleɣ”.

Ger 1845 d 1856, Ǧerǧer kkan-as-d seg yal tama, lɛesker d-yekkan seg Tizi-Wezzu d win d-yekkan seg Qsenṭina d-izegren ɣef Bgayet. Deg Yulyu 1857, lɛesker n Rondon d win n Faḍma mlalen deg Yiceṛṛiḍen, yekker imenɣi ger sin yemrigen. Amḍan n yiserdasen n Fṛansa yugaren s waṭas Iqbayliyen akk d leslaḥ i tesseqdec Fṛansa deg umenuɣ-a tessaweḍ ad tessenger yes-s almi d aneggaru seg yiserdasen n Faḍma. Tabɣest d tissas n wid yennuɣen ɣef tleli-nsen ur ay tezmir sdat n wehdum d-yeɣlin fell-asen.

M-akken i tt-senzen, Jeanne d’arc nneɣ akken i s-yessawal Rondon i Faḍma, yeɣli-d fell-as Jiniral Yusef, tameddit n wass, deg taddart n Texliǧt At-Ɛettu yeṭṭef-itt netta akk d tid-nni yellan yid-s. Wwin-tt ɣer Tmezgida, nnig Iferḥunen, anda yessers lekka-s Marical Rondon. Ssyin rran-tt ɣer lḥebs nettat d gma-s Si Ṭaher akk d 200 n yemdanen nniḍen i yettwaṭṭfen, deg Temɛemmert n Sidi Sliman deg Teblaḍt (ger Mdiya d Ṣṣur Lɣezlan) almi d asmi i temmut deg Ctembeṛ 1863, ɣef 33 n yiseggasen.

Ugar n ṣa (7) yiserdasen n umennuɣ, Fṛansa, seg twaṭṭfa n Faḍma n Summer, teṛza Tanekra n Yeqbayliyen ɣef tlelli-nsen, teṛza Adrar n Nnif, teṛza Tajmaɛt n tudrin, tṛessa deg wemkan-is tadbelt-ines deg tamurt n Leqbayel ugar n lqern.

Ass n 3 Yulyu 1995, wwin-d iɣsan-is ɣer Lɛalia anda teḍḍlen imeɣrasen n Tegrawla deg tmaneɣt. Almi d imir-n i yestaɛref uwanek azzayri s umennuɣ-is mgal amnekcan afṛansis. D acu kan anecfu aɣerfan ɣef Faḍma yezga yedder. Inzi: "ɣer deffir d Faḍma ɣer sdat d tiṛṣaṣin", qqaren-t medden ɣef wayen i yettraǧǧun wid-nni yettnaɣen lawan-nni, ma yella rran taqejirt ɣer deffir. Akken diɣen ara naf ddeqs n yisefra fell-as, d tajmilt ɣef yiseɣ tla. Kra seg-sen :




Tabatent Tabatent
Amurakuc Amurakuc

Amurakuc neɣ Meṛṛakec (s tafransit : Marrakech , s taɛrabt : مراكش "Murrākuš" ) d tamdint tezga-d g unzul n tamurt n Umerruk. Neqqar as " Tamdint tazegaɣt " ( s taɛrabt : المدينة الحمراء , s tafransist : la Ville rouge ) .

Tella Amurakuc g tuẓumt n Merruk di tasga n Meṛṛakec-Asfi .

Uggar n 928 850 middn zdɣen g Amurakuc . Ɣur Amurakuc snat tasga : Tamdint tamzruyt d tamdint tamaynut.

Amurakuc d ism amazigh lan g-is snat n tiguriwin : Amur (s taɛrabt ارض) d Akuc (s taɛrabt الله) 

Ar neqqar imezdaɣen n Amurakuc """ "Imerrakciyin "" s teɛrabt , d "" Ait Merrakc "" s tamaziɣt .  

◾ Bab Ahmer

Bab Ahmer neɣ Taggurt tazeggwaɣt ( s taɛrabt : باب احمر , s tafransist : la porte rouge ) yella tama n ugemmiw ageldan . Bab Ahmer d agmam amensay yella g " La Médina " , Itussan s " daqqa merrakchiya" .

◾ Gueliz

Agmam n Gueliz ( s taɛrabt : ڭيليز , s tafransist : Guéliz ) yussi assaɣ ness seg Jbel Gueliz ( Adrar n Gueliz ) , yella g Agafa utrim n lmdina taqburt .

◾ Lmdina

Agmam n Lmdina ( s taɛrabt : المدينة , s tafransist : La Médina ) d yiwen agmam ameqqran d axater n tamdint n Amurakuc . Lan g-is bezaf n imukan tmerritin . Uggar n 40 000 n inazuren xdemn g-is .

◾ Livernaj

Agmam n Livernaj ( s taɛrabt : الحي الشتوي , s tafransist : L'hivernage ) d yiwen agmam n tamdint n Amurakuc . Yella g anẓul utrim n agmam n Gueliz . Lan g-is villat d hotelat
Ɛebdelqader Ɛebdelqader

Iesm-is Ɛebdelqader adziri d azzayri, neɣ al-Amir Ɛabdul Qader el-Jazairi, ilul-d deg 6 ctember 1808 szdat Mɛesker (tamurt n Lezzayer), yemmut ass n 26 mayyu 1883 deg Dimecq tamanaɣt n Surya, argaz n ajjed aṣufi, afelsuf, asertay.
Iɛeẓẓugen Iɛeẓẓugen

Iɛeẓẓugen d yiwet n temdint tuzga-d deg twilayt n Tizi-Wezzu.

Tadyant Tadyant

ayen yeḍran i walbaɛḍ neɣ i tɣawsa, tezmer ad tili d taluft neɣ taɣawsa menwala kan. tadyant teqqen tikwal ar umezruy, amedya:tadyant n 63 di tmurt leqbayel, meḥsub taqsiḍt-nni, tamsalt-nni neɣ ayen yeḍran deg 1963.
asget n tedyant d : tidyanin. amedya: tidyanin n Ḥtitan. tiqsiḍin, timucuha, ayen s-yeḍran.Amesni Amesni

tawilat n usiweḍ. amedya: takerrust, lbabur.Wizgan Wizgan

Wizgan d yiwet n taddart i d-yezgan di tama tacarqit n Tizi Wezzu.
Takatalant Takatalant

Takatalant di Katalunya.

Aseqdec n Tkatalant yeẓẓa iẓuran-is yerna simma simma la ttnernin di Katalunya. Di tallit-nni ideg Franco yeṭṭef Spanyul yegdel-itt, maca xas akken, tedder deg yilsawen n Ikatalanen . 
Di tmendawt(Constitution) taspenyult n 1978, Tameslayt-a tuɣal d tunṣibt di Katalunya d Tegzirin Baléares daɣen di temnaḍt n Valansya, dinna ssawalen-as “Tavanlansyant”. Tasekla s Tkatalant teğuğğeg, ayen din n yedlisen i d-yettrusun di tsedlisin, ula deg isupermarciyen znuzun-ten. 
Deg iberdan ukeṛṛus ipanuten ttwarun yakk s Tkatalant, ttwarun ula s Tkastilant (Taspenyult) maca seddaw n Tkatalant. Tisdawiyin smenyafent taɣuri (leqraya) s Tkatalant, tuget n tezrawin tgen-tent yinelmaden s tmeslayt-a, ula deg isura n sinima isutitrajen tgen-ten s Tkatalant.

Tilibizyuwat d yilɣagduden-nniḍen ttmeslayen s Tkatalant, seg imeẓyanen alamma d imɣaren zemren yakk yikatalanen ad slen, ad walin neɣ ad ɣren ayen i sen-yehwan s Tkatalant.
Końskowola Końskowola

Końskowola ( [kɔɲskɔ'vɔla]) d taddart deg wanẓul-agmuḍ n Pulunya, ger Puławy d Kurów, s tama n wasif Kurówka. D ixf n yiwet gmina, eddayra (municipalité), s daxel n Lublin Voivodeship. 2,188 yemdanen zedɣen deg-s (aseggas : 2004).
Tturk Tturk

Tturk neɣ tagduda n Tturk d tamurt y dezgan ɣef sin imenẓawen, neɣ 97% g umenẓaw n Asya, d 3% g umenẓaw n Turuft, tikwal qaren fellas tarufit, tikwal nniden qaren fellas tasyawit, tesɛa tilas d Bulgarya, Legrig, Jurjya, Arminya, Iran, Lɛiraq, Surya
Turkiya, s Tturkit Türkye Cumhuriyeti, d yiwet n tagduda taselwit, aselway-is d Rajap Ṭayip Arduɣan. Di 2018, lpost n Aɣlaf amezwaru i ttwa suprimi di anabaḍ. Tamurt-a i bennitt Meṣṭafa Kamal Aṭaṭurk, tella di 1299 ar 1923 d Tagduda Taɛtmanit, umbeɛd, xemmen Tagduda Tajmaɛit (ar 2018 tqled d Tagduda Taselwit).
Ṣalaḥeddin Ṣalaḥeddin

Ṣalaḥeddin Yusef At Ayyub (s taɛrabt :"لملك الناصر أبو الظفر صلاح الدين يوسف بن ايوب" , s tkurdit : "Selahedînê Eyûbî") ilulen deg useggas n 1138, immuten deg seggas n 1193 d amnukal amezwaru n tdinastit tayyubit ihekmen deg Maṣer seg 1169 ar 1250 yernan tehkem deg Surya seg 1174 ar 1260. D netta i d yerran Yirucalem i inselmen deg useggas n 1187 deffir n 90 iseggasen n lehkem n imasihiyen fell-as. 

Yusef mmis n Ayub iluled g Tikrit ar wasif n Dejla
Vok Stefanovic Karadzic Vok Stefanovic Karadzic

Vuk Stefanovic Karadzic, ilul deg 1787, imut deg 1864, D aserbi ig jerden abrid issufɣen iserbiyen si tebrek ar tafat.
D netta is ifkan nnuba d wazal i tsarbit, tutlayt temḥeq teslabit. Anida tyiwi
uḍar is, akal ibalkiyen yedda yafes, ileqqweḍ deg sefra d cna nat zik. Isers ilugen n tjerrumt n tsarbit, isnulfa-d iskilen ijdiden, issufeɣ-d amawal n tmeslayt n wegdud. Vuk ( Uccen aqabac, semman as imawlan is Vuk akken as texḍu tmettant imi mmuten akw wayetma-s t-idizwaren) isɣer iman-is imi di llakul ilmed kan amek ttarun d wamek qqaren.

Idder yeqqar: "Piši kao što goviriš a čitaj kao što je napisano!"
Aru akken tettmelayeḍ, ɣṛitt akken tura!

Sidi Lḥaǧ Ḥsiyen Sidi Lḥaǧ Ḥsiyen

Sidi Lḥaǧ Ḥsiyen d yiwen seg lawliyya n lɛerc n At Weɣlis, yusa-d seg tmurt n Lmerruk ɣer tama n Semɛun rrif n Bgayet aseggas n 1350, anda i d-yeslul timɛemmert, i yellan ar wass-a, lemden deg-s inelmaden tisreḍt. 
Amafag n Lezzayer Amafag n Lezzayer

Tikubaniyin i tsawin-tserran ar unafag n Dzayer Huari Bumedyen :

<div class="references-small" style="-moz-column-count:2; column-count:2;">
</div class>
Tasudut Serbantes Tasudut Serbantes

Tasdut Serbantes neɣ s taspanyulit "Instituto Cervantes" d tasdut neɣ aɣerbaz n uselmad n tutlayt taspanyulit yelli-d tiwwura-ines deg useggas n 1991.
Miguel de Cervantes Miguel de Cervantes

"Miguel de Cervantes" d amyaru aspenyul, ilul ass n 29 ctember 1547 g Alkala de Henares yemmut ass n 22 ybrir 1616 di Madrid, d’aneggal, amedyaz, d msezgan, yettwassen ɣef lǧal n wungal-is Don Kicuṭ n Manca i yuɣalen mucaɛ di ddunit imi assa yettuneḥsab d ungal amezwaru deg umezruy n talsa i yettwarun s wudem atrar am wid n tura. Ma deg tsekla taspenyulit d yiwen seg imeqqranen.

Asmi yella meẓẓi, Cerventès yesɛedda-d xemsa iseggasen d lḥebs di Lezzayer tamanaɣt n tura, acku yiwwas mi d-yuɣal seg yiwen n ṭṭrad ideg yettekka ɣer tama n tmurt n Ṭṭelyan, ṭṭfen-T yefliseN imselmen netta d wiyaḍ deg yill agrakal, ur s-d-bran armi t-id-tefda yemma-s s kra n twiztin.Naruto Naruto

Naruto (ナルト) d yiwen umanga shōnen n Masashi Kishimoto, deg win i d-yeffeɣ deg-s yiwen umestbaɛ akfuḍ s yiwen isem. Amestbaɛ agi yettawi-d tanfust n uninja dilemẓi akken, Naruto Uzumaki, yettnadi ad yettwasen s yawk medden s tuɣalin da Hokage, in ibɣan ad yini d anezmar n taddart.

Amanga yeffeɣ-d i tikkelt tamezwarut deg Japon deg nwember 1999 ɣef tasḍunt Weekly Shōnen Jump n umazrag Shūeisha. Ma s tefransist tella-d deg 2002 sɣur imazrag Kana, s ugellel n 5 isunad net ufɣa tajaponit. Ufaris Studio Pierrot ed Aniplex, tamekfadhut tafda l 03 n Tuber 2002, ɣef tiliẓri TV Tokyo mayela deg fransa degḍed ɣer Game One di 2 n yennayer 2006 daɣen ɣef NT1 di ukčum uɣarbazi 2007.

Amezruy n Naruto idarru deg yiwen umaḍal deg-s izri d imal anida, ɣas aken ffɣent-d aṭas n tiknolojitin n tura, iningaten d cwiṭ n isamurayen qqimen d nutni i d-tinezmarin tiserdasin.

Dduklen deg tuddar yal yiwet s tazmart-is ɣur-sen amzun timiḍi, iningaten skarayen imenɤi tikwal yeldi tikwal « semmed » gar tixarubin deg atas-aya.

Yiwen gar imrigen isexdamen deg taluft agi d aggay n tiza(9) igmusen, qaren-asen ccwaṭen s tjelhumin, ig zemren ad tswa swen s imdanen mbeɛd yiwet n tafugla taɣersawt iwaken ad sɛun tazmert-n-sen. mraw-d-sin(12) uqbel tazwara n tamacahut, yiwen n igmusen agi, imi qaren Kyuubi, itswa tef yerna itswa zzu deg yiwen uqcic aken id-ilul kan isemman Naruto Uzumaki s ufus n Hokage wis ukuz(4) n taddart n Konoha.

Tamacahut tbeddu deg tilemzi n Naruto, ɣer mraw-d-sin n isegesen ines. D agujil, deg mad ikker netsan d abessal d ambassi, ixedem akk tiwuɣa ig zmer iwaken at id-zren medden. Targit-is: ad yuɣal Hokage aken ad steɛrafen s-yes imezdaɣ n tadart-is. Laxater, cciṭṭan n i yetttwaḥebsen deg-s isekred aggad d akrah n at tadart, id, s wussan ttun lferq gar Kyuubi d Naruto. Ɣas akken, Naruto itstrini mliḥ iwakken ad yuɣal da genin, taseddart tamezwarut deg iningaten. Mbeɛd aṭas useyyi, igged ar taggara ad s-d-fken amenyir n Konoha akk d assali-nes ar genin. Yuɣal ini itsekki deg tarbaɛt deg-s krad iheppaden ninja, d Sakura Haruno d uḥric n Sasuke Uchiha. Cwit cwit, mlalen ajounin-nsen, win at n islemden : wini mu snen akk Kakashi Hatake.

Deg tazwara tsaggadent yarnu karhent at taddart, cwiṭ cwiṭ yerna deg tazmert yerna irebḥ-d lemqadra d leḥmala n at taddart s lfedel n unuɣen i yugar deg-sen iɛdawen imeqqranen n Konoha gar-asen aṭas n at taddart n zik. Cwiṭ cwiṭ, axetet n uḥkem n dunnit n yiwen deg-sen iban-d.

Tazwara n umeruy itekka f ukuz(4) udmawen imenzawiyen : Naruto Uzumaki d amunu, maca daɣen Sakura Haruno, Sasuke Uchiwa d sensei-nsen Kakashi Hatake, llan deg amzun akk aylan imezwura n umanga.

S akinna, ffɣen-d udmawen imaynuten, am Sannin, krad(3) ininjaten yettwasnen ad yuɣalen d iselmaden n krad(3) inelmaden deg usatu amaynu, ayen ad yawin asengara-nsen. Naruto aqlalaḥ ad yeḍfar Jiraya, d aninja amazuf s wul ameqqran, aselmad n zik n Hokage wis ukuz(4); Sakura, i yersen, at dfar aselmed n uninja amsejay Tsunade; Sasuke affakas ad yuɣal d immesten n Orochimaru, yettwasnen am usemdan, maca d amenɣiw yetwanudan, yellil tirmitin i yedlen yernu yexsa ad yawi tafekka n Sasuke.

Sya ar zzat n temacahut, udmawen imaynuten ffɣen-d, wid ad yuɣalen d imenzaɣ (Gaara, Rock Lee …), d imdukkal (Shikamaru Nara, Hinata Hyuga …) neɣ ad yuɣalan d icenguten imeqqranen, am imaslaḍen n Akatsuki, tuddsa ur nessin n iningaten irewlen izemren aṭas aṭas.
19 ɣuct 19 ɣuct
1 yennayer 1 yennayer

Ass n 1 yennayer d ass amezwaru n yal aseggas deg teswast tagrigurt. Llan 364 wussan deffir-s ar taggara n useggas, neɣ 365 n wussan ma d aseggas amanaẓ
31 dujamber - "1 yennayer" - 2 yennayer


2 yennayer 2 yennayer

Ass n 2 yennayer d ass wis 2 n useggas. Llan 363 wussan deffir-s ar taggara n useggas.
1 yennayer - "2 yennayer" - 3 yennayer
3 yennayer 3 yennayer

Ass n 3 yennayer d ass wis 3 n useggas. Llan 362 wussan deffir-s ar taggara n useggas, wis 363 deg iseggasen "bisekstil".
2 yennayer - "3 yennayer" - 4 yennayer
4 yennayer 4 yennayer

Ass n 4 yennayer d ass wis 4 n useggas. Llan 361 wussan deffir-s ar taggara n useggas, wis 362 deg iseggasen "bisekstil".
3 yennayer - "4 yennayer" - 5 yennayer
5 yennayer 5 yennayer

Ass n 5 yennayer d ass wis 5 n useggas. Llan 360 wussan deffir-s ar taggara n useggas, wis 361 deg iseggasen "bisekstil".
4 yennayer - "5 yennayer" - 6 yennayer
6 yennayer 6 yennayer

Ass n 6 yennayer d ass wis 6 n useggas. Llan 359 wussan deffir-s ar taggara n useggas, wis 360 deg iseggasen "bisekstil".

5 yennayer - "6 yennayer" - 7 yennayer
7 yennayer 7 yennayer

Ass n 7 yennayer d ass wis 7 n useggas. Llan 358 wussan deffir-s ar taggara n useggas, wis 359 deg iseggasen "bisekstil".
6 yennayer - "7 yennayer" - 8 yennayer
8 yennayer 8 yennayer

Ass n 8 yennayer d ass wis 8 n useggas. Llan 357 n wussan deffir-s ar taggara n useggas, wis 358 deg iseggasen "bisekstil".
7 yennayer - "8 yennayer" - 9 yennayer
9 yennayer 9 yennayer

Ass n 9 yennayer d ass wis 9 n useggas. Llan 356 wussan deffir-s ar taggara n useggas, wis 357 deg iseggasen "bisekstil".
8 yennayer - "9 yennayer" - 10 yennayer
10 yennayer 10 yennayer

Ass n 10 yennayer d ass wis 10 n useggas. Llan 355 wussan deffir-s ar taggara n useggas, wis 356 deg iseggasen "bisekstil".
9 yennayer - "10 yennayer" - 11 yennayer
11 yennayer 11 yennayer

Ass n 11 yennayer d ass wis 11 n useggas. Llan 354 wussan deffir-s ar taggara n useggas, wis 355 deg iseggasen "bisekstil".
10 yennayer - "11 yennayer" - 12 yennayer
12 yennayer 12 yennayer

Ass n 12 yennayer d ass wis 12 n useggas. Llan 353 wussan deffir-s ar taggara n useggas, wis 354 deg iseggasen "bisekstil".
11 yennayer - "12 yennayer" - 13 yennayer

13 yennayer 13 yennayer

Ass n 13 yennayer d ass wis 13 n useggas. Llan 352 wussan deffir-s ar taggara n useggas, wis 353 deg iseggasen "bisekstil".
12 yennayer - "13 yennayer" - 14 yennayer
14 yennayer 14 yennayer

Ass n 14 yennayer d ass wis 14 n useggas. Llan 351 wussan deffir-s ar taggara n useggas, wis 352 deg iseggasen "bisekstil".
13 yennayer - "14 yennayer" - 15 yennayer
15 yennayer 15 yennayer

Ass n 15 yennayer d ass wis 15 n useggas. Llan 350 wussan deffir-s ar taggara n useggas, wis 351 deg iseggasen "bisekstil".
14 yennayer - "15 yennayer" - 16 yennayer
16 yennayer 16 yennayer

Ass n 16 yennayer d ass wis 16 n useggas. Llan 349 wussan deffir-s ar taggara n useggas, wis 350 deg iseggasen "bisekstil".
15 yennayer - "16 yennayer" - 17 yennayer
17 yennayer 17 yennayer

Ass n 17 yennayer d ass wis 17 n useggas. Llan 348 wussan deffir-s ar taggara n useggas, wis 349 deg iseggasen "bisekstil".

16 yennayer - "17 yennayer" - 18 yennayer

18 yennayer 18 yennayer

Ass n 18 yennayer d ass wis 18 n useggas. Llan 347 wussan deffir-s ar taggara n useggas, wis 348 deg iseggasen "bisekstil".
17 yennayer - "18 yennayer" - 19 yennayer
19 yennayer 19 yennayer

Ass n 19 yennayer d ass wis 19 n useggas. Llan 346 wussan deffir-s ar taggara n useggas, wis 347 deg iseggasen "bisekstil".
18 yennayer - "19 yennayer" - 20 yennayer
20 yennayer 20 yennayer

Ass n 20 yennayer d ass wis 20 n useggas. Llan 345 wussan deffir-s ar taggara n useggas, wis 346 deg iseggasen "bisekstil".
19 yennayer - "20 yennayer" - 21 yennayer
21 yennayer 21 yennayer

Ass n 21 yennayer d ass wis 21 n useggas. Llan 344 wussan deffir-s ar taggara n useggas, wis 345 deg iseggasen "bisekstil".
20 yennayer - "21 yennayer" - 22 yennayer
22 yennayer 22 yennayer

Ass n 22 yennayer d ass wis 22 n useggas. Llan 343 wussan deffir-s ar taggara n useggas, wis 344 deg iseggasen "bisekstil".

21 yennayer - "22 yennayer" - 23 yennayer
23 yennayer 23 yennayer

Ass n 23 yennayer d ass wis 23 n useggas. Llan 342 wussan deffir-s ar taggara n useggas, wis 343 deg iseggasen "bisekstil".

22 yennayer - "23 yennayer" - 24 yennayer

24 yennayer 24 yennayer

Ass n 24 yennayer d ass wis 24 n useggas. Llan 341 wussan deffir-s ar taggara n useggas, wis 342 deg iseggasen "bisekstil".
23 yennayer - "24 yennayer" - 25 yennayer
25 yennayer 25 yennayer

Ass n 25 yennayer d ass wis 25 n useggas. Llan 340 wussan deffir-s ar taggara n useggas, wis 341 deg iseggasen "bisekstil".
24 yennayer - "25 yennayer" - 26 yennayer
26 yennayer 26 yennayer

Ass n 26 yennayer d ass wis 26 n useggas. Llan 339 wussan deffir-s ar taggara n useggas, wis 340 deg iseggasen "bisekstil".
25 yennayer - "26 yennayer" - 27 yennayer
27 yennayer 27 yennayer

Ass n 27 yennayer d ass wis 27 n useggas. Llan 338 wussan deffir-s ar taggara n useggas, wis 339 deg iseggasen "bisekstil".
26 yennayer - "27 yennayer" - 28 yennayer

28 yennayer 28 yennayer

Ass n 28 yennayer d ass wis 28 n useggas. Llan 337 wussan deffir-s ar taggara n useggas, wis 338 deg iseggasen "bisekstil".
27 yennayer - "28 yennayer" - 29 yennayer
29 yennayer 29 yennayer

Ass n 29 yennayer d ass wis 29 n useggas. Llan 336 wussan deffir-s ar taggara n useggas, wis 337 deg iseggasen "bisekstil".
28 yennayer - "29 yennayer" - 30 yennayer
30 yennayer 30 yennayer

Ass n 30 yennayer d ass wis 30 n useggas. Llan 335 wussan deffir-s ar taggara n useggas, wis 336 deg iseggasen "bisekstil".
29 yennayer - "30 yennayer" - 31 yennayer
31 yennayer 31 yennayer

Ass n 31 yennayer d ass wis 31 n useggas. Llan 334 wussan deffir-s ar taggara n useggas, wis 335 deg iseggasen "bisekstil".
30 yennayer - "31 yennayer" - 1 fuṛaṛ

20 ɣuct 20 ɣuct

21 ɣuct 21 ɣuct
13 meɣres 13 meɣres

9 ɣuct 9 ɣuct

Ass 9 ɣuct d ass 221 n useggas (222 deg iseggasen "bisekstil"). Llan 144 wussan deffir-es ar taggara n useggas.

27 ɣuct 27 ɣuct
2 ɣuct 2 ɣuct
3 ɣuct 3 ɣuct
4 ɣuct 4 ɣuct
5 ɣuct 5 ɣuct
7 ɣuct 7 ɣuct
8 ɣuct 8 ɣuct
10 ɣuct 10 ɣuct
11 ɣuct 11 ɣuct
12 ɣuct 12 ɣuct
13 ɣuct 13 ɣuct
14 ɣuct 14 ɣuct
15 ɣuct 15 ɣuct
16 ɣuct 16 ɣuct

Ass 16 ɣuct d ass wis 228 n useggas (wis 229 deg iseggasen "bisekstil"). Llan 137 wussan deffir-s ar taggara n useggas.

15 ɣuct - "16 ɣuct" - 17 ɣuct

17 ɣuct 17 ɣuct
18 ɣuct 18 ɣuct

22 ɣuct 22 ɣuct
23 ɣuct 23 ɣuct
24 ɣuct 24 ɣuct
25 ɣuct 25 ɣuct

Ass n 25 ɣuct d ass wis 237 n useggas (wis 238 deg iseggasen "bisekstil"). Llan 128 wussan deffir-s ar taggara n useggas.
24 ɣuct - "25 ɣuct" - 26 ɣuct



26 ɣuct 26 ɣuct
28 ɣuct 28 ɣuct
29 ɣuct 29 ɣuct
30 ɣuct 30 ɣuct
31 ɣuct 31 ɣuct

8 yebrir 8 yebrir

19 yunyu 19 yunyu
6 meɣres 6 meɣres
Tiwal Tiwal

Tiwal d yiwet taddart d-yezgan di tama wunzul n Bgayet, id yussan d tɣiwant n At Maɛuc. Ɣef ism-is mgaradent tmuɣliwin: wa yeqqar-d akken awal n Tiwal yussa-d seg "At wawal", llan wid d-yeqqaren yekka-d seg awal "tala", imi zik ugtent tliwa deg temnaṭ-a. llan wid d-iqqaṛen belli yekka-d seg awal "yewwula" neɣ "iqubel", imi taddart n Tiwal tewwula ar tɣiwant n Tmuqra, ansa d-usan imenza n Tiwal, ssemman-as akk-a iw akken ism-a ad yili d inigi ɣef tayri-nsen d talsa-nsen ar wakal lejdud-nsen. 
Di tegrawla tazzayrit (1954-1962), am tuddar n Tmurt n Leqbayel, Tiwal tefka-d aṭas n yirgazen s wacu ad-tzux. Azal n 106 yimeɣrasen iṛuḥen d asfel i timmunent n tmurt n Lezzayer, war ma nsiḍen wid ur nemmut ara. 

Tura, Tiwal tesɛa kra n 1200 imezdaɣ, dacu kan tugwet deg-sen unagen ar yal tamnaṭ n tmurt n Lezzayer d tmura n umaḍal. 

"Tiɣri n Tiwal" d yiwet deg tiddukliwin timettanin tidelsanin timenza n Lezzayer. tlul-d di Tiwal ass n 30 di yunyu 1991. teqqeddec ɣef idles aqbayli, iwin mi d-tefka mačči s drus ama s umezgun ama s ccna. timettit daɣen ur teccuḥ ara deg-s, imi kra yellan d aṣenfar d nettat i t-ittadamen s yiɣallen-is. 

Tugwet n at Tiwal ssuturen Tadsimantt i Tmurt n Iqbayliyen.

Kra n At Tiwal yettwasnen: Buqider Sliman, Celiq Lbacir, Akli Qbayli.
18 wamber 18 wamber

Ass 18 wamber d ass wis 322 n useggas (wis 323 deg iseggasen "bisekstil"). Llan 43 wussan deffir-s ar taggara n useggas.
17 wamber - "18 wamber" - 19 wamber
Azwu n Lezzayer Azwu n Lezzayer

Azwu n Lezzayer, neɣ Air Algerie, s taɛrabt الخطوط الجوية الجزائرية, takubbanit n tufga n Lezzayer.

Tizizwit Tizizwit

Tizizwit (Asget: Tizizwa), (assaɣ usnan: "Anthophila") d aburɣas yeṭṭafaren tafesna n tedlafriwin, Tawuri-ynes d afares n tamment d uɣrum n tzizwa d ufarer, Ar tura ttwasnen-t wazal n 20.000 n telmas ttidiren-t deg yakk imenẓawen n tegnit anagar Antraktika, Ɣas akken azgen ameqran n telmas d timettyin maca llan-t waṭas n telmas n iden d timsufin (ttidiren-t iman-nsent).
Tizizwa n tamment yakk i d tawsit yettwassenen acku d talmest id yettaken tamment i wefgan

Tizizwa d asmil id yekkan seg twacult n yirẓaẓen ikarbuniden yellan d iburɣas imursanen 

Seg zik yella ubaɣr amyaɣ (nnfeɛ yettmbadlen) gar n ufgan d tzizwa 

Asuji s tzizwa
Tuqqsa n tzizwa 
Agraw n Ṣummam Agraw n Ṣummam

Agraw n Ṣummam itwasides sɣuer Ɛebban Ṛemḍan d Lɛarbi Ben Mhidi, wid iqublen syes llan Krim Belqasem, Ɛmar Uɛemran, Ssi Mḥemmed (Bugerra), Ssi Ṣadeq, Ɛazzedin, Ssi Lexḍer, Ɛli Xuǧa, Ɛli Mellaḥ, yedra 20 ɣuct 1956 g taddart n Iɣban d Ifri g tɣiwant n Iwzellagen.

Lameɛna llan widak ur qbilen ara s ayen y diruḥ agraw am tama tutrimt n Lezzayer, tama n Arris, d unzul, axaṭer tigti n imdebren-ines llan d Leqbayel.
Pervez Mucarraf Pervez Mucarraf

Pervez Mucarraf illul deg wass n 11 ɣuct 1943. Yella d aselway n tmurt n Pakistan seg 20 di yunyu 2001 ar 18 ɣuct 2008.
Pakistan Pakistan

Pakistan (isem unṣib: Tigduda Tineslemt n Pakistan) d tamurt i d-yezgan deg wenẓul n Asya, ɣur-s 881640 km², 1046 qublen illel. Pakistan tesɛa tilisa d Afɣanistan, Ccinwa, Lhend akk d Iran.

Tesɛa azal n 169,300,000n imezdaɣ (deg 2007). 

Tamanaɣt n tmurt n Pakistan d Karaci.

Tutlayt tunsibt n tmurt n Pakistan d Urdu. Rnu-yass tutlayin nniden di tamiwin n tmurt : Baluci, Pactu, Punjabi, Sindi, Siraiki d Tfarisit n Dari. Seqdacen daɣen tutalyt taglizit.

Tamurt n Pakistan tḥella-d azarug ines deg 14 ɣuct 1947. Teqqel d tigduda tineslemt deg 23 di meɣres 1956.
Mugadur Mugadur

Mugadur neɣ Amugdul (s teɛrabt الصويرة "Sswira", s tafranssit : "Essaouira" neɣ "Mogador") 
Tigzirin n Amogadul llant twasenent yakan g lqern VII uqbel Ɛisa sɣur ifiniqiyen, iqerṭaǧiyen d rruman.
Taqeṣṭenṭinit Taqeṣṭenṭinit

Taqeṣṭenṭinit d isem aqbur n Istambul. Tella zik d tamdint tamaneɣt n Tturk 
Pekin Pekin

Pekin neɣ Beijing d tamanaɣt n tmurt n Ccinwa.1680125 km².15810000 imezdaɣ (31 dujember 2006).
Rembrandt Rembrandt

Rembrandt Harmenszoon van Rijn, yettwassen s yisem n Rembrandt. Illul di 15 yunyu 1606, immut di 4 tuber 1669.
Homer Homer

Homerus s tegrigit taqburt. Homer d amedyaz agrigi.Af akken ttaawaden d netta i yuran Iliad d Odyessey.
Uraren ulempiyen Uraren ulempiyen

Uraren ulempiyen d anelfuy anaddal agreɣlan anda llan uraren ulempiyen n unebdu d uraren ulempiyen n tegrest, ttekkayen deg-s inaddalen seg snat n tuzzufin (iwetmen d twetmin) deg tmenyugarin yemgaradenm sgensisen-d iwunak (timura) yemgaraden, Tura, yettili-d unelfuy-a yal sin n iseggasen s tmellilt gar n uraren ulempiyen n unebdu d wuraren ulempiyen n tegrest seld mi llan uraren-a ttilin-d deg yiwen n useggas alammi d aseggas n 1982. Dɣa uraren-a seglen (ḥebsen) deg tallit n umsenɣi amadalan amezwaru d umsenɣi amadalan wis sin

Ccinwa Ccinwa

Ccinwa d tamurt tameqrant ay d-yezgan deg wegmuḍ (ccerq) n Asya. Tajumma-nnes 9.640.821 km2 (yikilumitren imkuẓen). Zedɣen-tt 1.336.718.015 n yimezdaɣen (Icinwaten). D nettat ay d tamurt yesɛan aṭas akk n yimezdaɣen deg umaḍal.

Aselway: Xi Jinping
Aneɣlaf Amezwaru: Li Keqiang

Tamurt-a d nettat ay d tis kraḍ (3) deg umaḍal seg yidis n wakal (sdeffir Rrus ed Kanada), yerna 40% seg wakal-nnes ɛlay ugar n 2000 n lmitrat. Idraren iɛlayanen akk deg umaḍal (Himalaya) zgan-d ɣef tlisa n Ccinwa akked Lhend ed Nepal. Ccinwa tesɛa daɣen yiwen seg yineẓrufen (ṣṣḥari) imeqranen akk deg umaḍal, aneẓruf n Gubi, am wakken ay tesɛa ugar n 5000 n yisafen. Tamurt-a tesɛa tallit aydeg d-yekkat aṭas ugeffur (d tallit n tmusunt, deg unebdu), maca igefran-a ttgen, tiikkal, ixeṣṣaren d imeqranen.

Ccinwa tesɛa agdud ameqran akk deg umaḍal: ugar n 20% seg yimezdaɣen n umaḍal d Icinwaten. Maca amur ameqran seg yimezdaɣen n Ccinwa ddren deg tama tagmuḍant (tacerqit) n tmurt. Ugar n 61% n Yicinwaten ddren deg ugama (beṛṛa i temdinin). Ihanen d nitni ay d tadersi (miniroté) tameqrant akk deg Ccinwa (ugar n 90% n yimezdaɣen), yerna d tantala-nsen (dialecte) ay ssawalen Yicinwaten akken ad msefhamen gar-asen.

Deg 1992, Ccinwa tekcem tadamsa n wulzuz (économie de marché): ula ma medden ttalasen ad sɛun tiṛmisin (tikebbaniyin) i yiman-nsen, maca anabaḍ mazal yeṭṭef ṛṛay ameqran deg temsal n tdamsa. Ccinwa d nettat ay d tanfarast (productrice) tameqrant akk deg umaḍal deg wayen yerzan imendi (céréales) am ṛṛuz, irden ed wekbal.
Igenni Igenni

igenni (asget: "igenwan") d imeẓri id yettbinen seg tagnit ar tallunt


Tamussni Tamussni

asget n wawal tamusni d timussniwin.Aɛraben Aɛraben

Aɛraben d asget n wawal aɛrab. Igduden yettmeslayen taɛrabt tutlayt tayematt d wid yesɛan laṣel-nsen d aɛrab.
Arcil Arcil

Arcil neɣ Tissulya neɣ asali s teqbaylit d asdukel n sin yemdanen deg yiwen wexxam. Asali yettili ger wergaz d tmeṭṭut. Tikwal yiwen wergaz d snat neɣ kṛad neɣ ukkuẓ n tlawin. Acku Tineslemt d asɣan n wagut n yiqbayliyen iwumi defka azref i wergaz akken ad-yaɣ ukkuẓ n tlawin maca yessefk ad-yesseẓref gar-asent.

Iqbayliyen sseqdacen awal asali seg wemyag suli meḥsub zweǧ. Amedya : leflani yessuli axxam, meḥsub yezweǧ, yuɣ tamettut.

Win neɣ tin ara yessalin neqqar-as isli, tislit . asget islan, tislatin.Ademkal Ademkal

Ademkal d agellus aglawan d uratak n tjumma n tegnit

Taẓuri Taẓuri

Taẓuri d ayen yanan teẓwer d ccbaḥa d-yesnulfu wemdan.
Timetti Timetti

Timetti d agraw n yemdanen yesɛan asaɣen n way gar-asen.Yezmer ad sɛun idles i ten-yesduklen, neɣ awanek.Trisiti Trisiti

Taẓarurt neɣ Trisiti d tanezzarirt n tzelɣatin (particules).
Takrura Takrura

Tussna n wayen yettikin di tanga d wamek tettbeddil.Iwaḍiyen Iwaḍiyen

Iwaḍiyen d taɣiwant n tmurt leqbayel. Tezga deg twilayt n Tizi-wezzu.


Bamaku Bamaku

Tamanaɣt n tmurt n Mali. Zedɣentt 1,690,471 (deg 2006). Tezga tama n wasif Nijer.
Portugal Portugal

Tamurt n Portugal tezga di Turuft. Isem ines unsib Tigduda tapurtugalit.
Tamanaɣt ines d Lisbun. 
Tutlayt tunsibt: tapurtugalit. Tutlayt nniḍen: tamirandisit.
Imezdaɣ : 10,584,344 deg 2006.
Führer Führer

ameqran ilalmaniyen di tallit inaziyen . Hitler yella d fuhrer n Lalman.Tutrict Tutrict

Tutrict d tamurt d-yezgan di Turuft Talemmast, yerna d tamaslaḍt (membre) seg Tdukli Turufit. Tamanaɣt ines d Wien. Tutlayt tunṣibt d Talmanit.
Flaṭun Flaṭun

Platon (s tegrigit Πλάτων, 428/428-348/347 Qε) yella d afilusuf agrigi. Ilul-ed g teddart n Atena g tmurt n Tmaqdunit (Masedwan). Yella d anelmad n Suqraṭ g takadimit.
Ččad Ččad

Ččad d tamurt i d-yezgan d Tefriqt. Tamanaɣt ines d Nǧamena.
Yaoundé Yaoundé

Yaoundé d tamanaɣt n tmurt n Kamirun.
Yusef Uqasi Yusef Uqasi

Yusef Uqasi d amedyaz aqbayli , ilul deg At Jennad.
Tapulunit Tapulunit

Tutlayt ttmeslayen di tmurt n Pulunya.
Talsasnet Talsasnet

Talsasnet d aḥric n tussna talsant d-yaanna d wefgan, bnadem neɣ medden ama deg amek mugen neɣ weqmen, tikli-nsen, d yidles nsen.Asaḍuf Asaḍuf

Asaḍuf (asget: isuḍaf) neɣ lqanun, d ilugan (règles) akked lewṣayat ayɣef msefhamen yemdanen ad ten-qadren ed ad sseddun yes-sen tameddurt-nsen neɣ kra n weḥric n tmeddurt. Asaḍuf d ayen yettwarun yerna llant tsuda (institution) ay yettɛassan yerna ttḍafarent aqader-nnes, am wakken ay ttɛaqabent win ur t-yettqadaren.

Anamek n Asaḍuf
Tameddurt Tameddurt

Tira n n umezruy n tudert n yiwen wemdan .Lǧemɛa Lǧemɛa

Sem d ass wis 5 n ddurt (imalas), ger amhad (lexmis)d sed (ssebt).Di tmurt Leqbayel tettili di kra n tmiwa tasewwiqt deg wass n lǧemɛa.Amedya di Lǧemɛa n Sariǧ. 

Inselmen ttemlilin d agraw ameqran deg wass n lǧemɛa akken ad ẓẓalen.

Leqbayel seqdacen ismawen n wussan n yimalas i seqdacen s taɛrabt maca Imucaɣ mazal ṭṭfen deg yismawen yellan di tmaziɣt , haten-aya ismawen n wussan n ddurt neɣ n yimalas s tmaziɣt:

Letnayen : arim.

Ttlata: aram .

Larbɛa: ahad.

Lexmis: amhad.

Lǧemɛa: sem.

Ssebt: sed.

Lḥed: ačer.Dimecq Dimecq

Dimecq d tamanaɣt n Surya.
Tamdint n Ccam.
Aḥsen Maric Aḥsen Maric

Aḥsen Amaric (s trumit: Ahcène Mariche) d amedyaz aqbayli, ilul-d ass n 21 furar 1967 g Tala Tulmut deg tɣiwant n Tizi Raced g Tizi Wezzu anda i d-ilul Si Mḥend Umḥend d Lɛimec Ɛli.

Yura adlis isem-is Taɛezzult-iw anda llan 25 isefra :

<div class="references-small" style="-moz-column-count:2; column-count:2;">
</div class>
Tasnawalt Tasnawalt

ilugan n tira n tmaziɣt d zrar n yilugan yemseḍfaren - wa deffir-wa-; d ilugan i ilaq ad ten-yissin win yebɣn ad tt-yaru akken iwulem, war tuccḍiwin.

Tarrayt : deg tutlayt, menwala-tt, llan krad n yiswiren n tesleḍt, iswiren n tɣssa.

1. Aswar n temsielt-tasniselt: aswir-a deg tira tumrist yettqabal anagraw n tira (neɣ agemmay). Tuttra iwulmen... da ihi ; d ta: anwi imesla n tutlayt i wimi ilaq ad nerr azal, deg tira-aya ? swanwi isekkilen ara ten-naru ?

2. Aswir n wawal d unamek: s yimesla n tutlayt, nezmer ad d-neg awalen (d yinumak-nsen)

3. Aswir n tseddast: s wawalen da ɣen i d-skaran medden tifyar; s tefyar ttmeslayen medden tutlayt. 

I. Aswir n ugemmay:

Asekkil_______isem-is_______lmenṭeq-ines__________amedya

A, a___________ a, aɣra__________[ae] [a]_____________ Aman, Aḍar

B,b_____________ba_____________[b] [v]______________ Rebbi, itbir

C,c_____________ca_______________[ch]_______________uccen, aclim

Č,č_____________yeč______________[tch]_______________učči

D,d_____________da_______________[d]________________Tddart, Adrar

Ḍ,ḍ_____________ḍa_______________[ḍ]________________Ablaḍ. Aḍar

E, e_____ilem, tiɣri n yilem______[e]ur tettwanaṭaq ara______Ečč. Azrem

F,f______________fa_______________[f]________________Aferfar. Afus

G, g____________ ga______________[g] [ǥ]______________lgerra, agelzim

Ǧ,ǧ____________ veǧ______________[dj]________________Taǧǧalt, taǧǧewt

H, h_____________ha______________[h]________________ahat, ih

Ḥ,ḥ_____________ḥim______________[ḥ]________________aḥlalas, aḥllum

I, i____________i, iɣri______________[ i ]_________________itri, imi

J, j______________ja______________[ j ]_________________inijel, itij

K, k_____________ ka_____________[k] [ ḵ ]______________akal. elkaɣḍ

L, l______________la_______________[ l ]________________tulawin, alim

M, m____________ma_______________[m]_______________udem, aman

N,n_____________na_______________[n]________________nnif, annar

P,p_____________pa_______________[p]________________lpinsa,

Ɣ, ɣ_____________ɣar______________[gh]_______________iɣil, aɣrum

Q,q_____________qil_______________[q]________________aqerruy, aberwaq

R,r____________ra, rar____________[r] [ṛ]_______________amrar, urar

S,s____________sa, sar____________[s] [ṣ]______________tasa, aslaḍ

T,t______________ta______________[t] [ṯ]______________taqdaylit, aserwet

Ṭ,ṭ______________ṭar______________[ṭ]________________aṭas, iṭij

U,u____________u, uɣru____________[u]________________asurḍi, ul

W,w_____________wa______________[w]_______________awal, acwir

X,x______________xa_____________[x ][kh]_____________axxam, taxlalt

Y,y______________ya_______________[y]_______________ayyur, aylaw

Z,z______________za______________[z]_________________zrura, izem

Ẓ,ẓ______________ẓar______________[ẓ]________________aẓar, laẓ

Ɛ, ɛ______________ɛil_____________[ɛ] [aâ]______________lɛli, aɛu

G. M . 1: isekkilen n ugemmay swayes nettaru tamaziɣt d wid n tlatinit,anagar sin-a Ɣ d Ɛ , i d-yekkan seg tegriget. isekkilen yettawin akafu nnig-sen, nettaru yes-sen izegnaggaɣen imezgiyen n [c] d [j] . isekkilen [o] , [p] , [v] nettaru yes-sen imesla yezgan deg wawalen imnekcamen n umalu, imesla ur nelli deg unagraw asnislan n tmaziɣt. asekil U, azal-is d win n tuget n tutlayin n umalu (OU deg tefransist).Anadi amassan di tutlayt.Tusnakt Tusnakt

Tusnakt d tussna yimḍanen s umata, tettwa sileɣ s tmusniwin timadwanin ("connaissances abstraites") s tallat n izebzan imeẓlan ("raisonnements logiques") ɣef tmiḍranin ("concepts") am yimḍanen ("nombres"), tanezgit ("géométrie"), tiskiwin ("structures") neɣ iseɣwal ("transformation"). Tusnakt tbedd daɣen ɣef taɣult n tegmi ("recherche") iy ssendalen ("developpe") timusniwin, akk d wayen it sselmad.

Amghar 

Tusnakt d awal id yussan deg sin wawalen ilelliyen tussna d kti (tussna= "science", ket = "mesurer"; tusnakt= science de mesure (mathématiques), tussna n wektay).

Awal n tusnakt d awal amaynu iss nefka deg tmiḍi agi nneɣ, uqbel Imaziɣen neɣ Leqbayel d wid yesseqdacen tu'snakt d acu s tutlayin nniḍen, ama deg tusnakt ama deg tussniwin nniḍen, am augustin

Uqbel ad tili tira nezmer ad nin belli amdan (l'homme) yesseqdac yakan tusnakt. Taɣawsa tamezwarut id ibegnen tiwezatin n wesiḍen (compétences de calcul) d'iɣes n Ishangoig llan 20000 iseggasen uqbel tallit agi nneɣ.

tusnakt tzegerd krad (3) imecwaren (étapes) anida tura (amyag aru) tilawt (existence) ines:

1 - taɣerma tagrikit (civilisation grecque)

2 - taɣerma n teneslemt(civilisation islamique)

3 - talalit Turufit ( renaissance européenne)

4- Timidi (siècle) tis XX (20 s telatinit)

Tusnakt tebḍa ɣef sin(2), krad(3) neɣ uquz (4) yeḥricen imezliyen(différents) i tezga tesseqdac : aljiber(algèbre) d wesebrurez(analyse) neɣ aljiber, asebrurez d tenezgit(géométrie) neɣ daɣen Aljiber, Asebrurez, tanzeggit akk d tadwala (probabilité). Tilissa ger weḥric d wayeḍ ur banent ara akken igerrez, axaṭṭer llan aṭṭas n igemmaḍ ig ssawalen ɣer tewzatin tusnakin(compétences mathématiques) id yussan m yal aḥric. Amaɣil n Wiles(théorème de Wiles) ittwa seɣser deg useggas n 1994, d amedyat anyari(arithmitique) d acu aneggaru-agi issaswal i kra n teɣawsiwin yellan deg iḥricen nniḍen am wesebrurez d tenezgit i wakken ad nbeggen tasenẓayt(démonstration) ines.

Tigmi tusnikt (recherche mathématique) ur d ḥudd ara kan ɣer tsenẓayt n imaɣilen (démonstrations des théorèmes),

Tusnakt tesseqdac tameslayt ig llan i nettat d tazedgant, uma yella tewwid kra n wawalen am aggay (groupe), tindert (anneau), d acu nbeddel asen anamek nsen i wakken ad begnen i wetta usniken (termes mathématiques), akken daɣen ig lla wassar-nneɣ(notre besoin) i wakken ad nessenfali(exprimer) kra n teɣawsiwin, nesmentil-d (nesnulfay) awalen iɣ iwulmen am ddutugdit (injection), nnigtugdit (surjection) neɣ allustugdit (bejsction), tugett n wawalen usniken rran tusnakt d tagermant (difficile) i wid ur nessin tusnakt.

Tameslayt n tusnakt tesseqdac daɣen Izumal ("symboles").

Tusnakt tesseqdac assaben usligen d tussniwin nniḍen. Asebrurez n yegtilen (analyse de données) yessawal ɣer tewezzatin n tusnakt.
Merra tussniwin tiquranin, taragit n yegna ines tessawal ɣer wesebrurez usnik iɣ mellen ugar n yegtilen i mgal tajrut. 
Tasengama Tasengama

Tasengama (S Tegrikt: φυσική) (S Teqbaylit d awal uddis: "Tusna + Agama" neɣ Tusna n ugama) d tusna yeɣɣaren timidranin tigejdanin am tfasa d tdusi d wakud d wayen yakk id yettasen deg-sent am tkura n tenga d umussu-ynes, S umata tasengama d tasledt tamatant n ugama d tallunt d tarrayt n umahil nsent
Asegmi Asegmi

Asegmi neɣ (llufan) d ameẓyan n ufgan seg mi ar ad ilul alamma yessebded (yeḥbes) tuṭṭa ɣer yemma-s 

Asegmi ɣer iɣersiwen isem-is aknuzƐin n Defla Ɛin n Defla
Lugo Lugo

Lugo d taddart tezga-d deg umalu anẓul n tmurt n Spanya.
1 ctember 1 ctember

Abxazya Abxazya

Tigduda n Abxazya d tamurt d-yezgan ɣef yiri n Yilel Aberkan.


Abxazya zik tetteki di Suvyat yedduklen. Mi tettwakkes Syvyat yedduklen. Tufa iman-is deg tmurt n Jurjya d acu kan teffeɣ seg-s deg 23 di yulyu 1992 lamaana ulac tamurt yestaarfen s uzarug ines ɣas akken Jurjya ur tettif acemmek deg Abxazya. 
Di 28 ɣuct 2008 , tafidiralit n Rrus d tamurt tamuzwarut yestaarfen s tmurt n Abxazya.
Usitya n Wenẓul Usitya n Wenẓul

Tagduda n Usitya n wenẓul, tewwi-d azarug ines seg Jurjya deg 26 ɣuct 2008.
Tamanaɣt : Tshinvali
Tutlayt tunsibt : Tusitit akk d trusit.
Imezdaɣ : 70 000 ( deg 2000)
Temɣer : 3 900 km2.
Isurdiyen : Rubel arusi.
Aselway : Eduard Kokoity.
Larebɛa Larebɛa

Ahad neɣ larebɛa d ass wis 3 n ddurt (imalas) . Yezga ger ttlata d lexmis.
Kra n tmiwa n tmurt Leqbayel sɛant ssuq nsent ass n larebɛa am : At-Yiraten, At-Wasif armi yuɣal yeddukel ass n tsewwiqt d yisem n temnaṭ.Lexmis Lexmis

Amhad d ass d-yezgan ger ass n larbɛa (ahad) d wass lǧemɛa (sem). d ass wis 4 n ddurt (imalas).Tajapunit Tajapunit

Tutlayt ttmeslayen azal n 130 imelyan deg tmurt n Japun.
Awalen ijapuniyen ttuseman : Yamato-kotoba 大和言葉, meḥsub awalen inaṣliyen. 
Awalen d yellan di Tcenwit akk d tjapunit ttusemman: kango 漢語).
Ma d wid reṭṭlen seg tutlayin nniḍen neɣ ijenṭad qqaren-asen : gairaigo 外来語.
= Agemmay ajapuni =

Agemmay ajapuni yebḍa f kraḍ (3) Katakana, Hirakana akk d Kanji
Sudan Sudan

Sudan d tamurt d-yezgan di Tefriqt, tamanaɣt ines d Xerṭum. D nettat i d-tamurt meqqren akk di tefriqt armi 2011.
Tesɛa 39.578.828 imezdaɣ (2016).
Tutlayt tunṣibt: taɛrabt akkd tenglizt.
Lyon Lyon

Tamdint d-yezgan di tmurt n Fransa.
Assenger n teẓgi n Ukeffadu Assenger n teẓgi n Ukeffadu

Tawilayt n Bgayet tesɛa 122.500 n yiqeṭṭaren n tẓegwa ed yimudaɣ, d acu kan, assenger n tẓegwa deg twilayt-a yefka-as axeṣ̣ṣ̣ar i tgemmi-a (patrimoine). Amur ameqran deg ssebbat ara yessengaren tiẓegwa-a d imdanen ay tent-yettgen, u gar-asent agzam n ttjuṛ yeffɣen i lqanun ed usserɣi n tẓegwa. 

Tiẓgi n Ukeffadu d yiwet seg tẓegwa timeqranin n twilayt n Bgayet. Tuzga-d ɣef tlisa gar twilayt-a ed tin n Tizi Wezzu, yerna meɣɣret 5400 n yiqeṭṭaren. D acu kan, medden la igezzmen deg-s ttjuṛ s yicuqar ed tmencaṛin n umutur war ma qudren lqanun, swaɣen s tidet tiẓgi-a. 

Deg teẓgi n Ukeffadu, medden la d-gezzmen u la d-nejjṛen tirigliwin, ifassen i tɣawsiwin, la d-ttekksen tistirin (stères) n yiferki, am wakk-n la d-ttqeddiren asɣar i usseḥmu, i temguri (industrie) neɣ i yiqeddicen niḍen, war ma qudren lqanun. Yessefk ad d-nger tamawt belli tiẓgi n Ukeffadu, am tẓegwa n Ayt Ksila ed Sidi Σic, qqnent akk ɣer tnebḍut (circonscription) n Udekkaṛ. 

Sdaxel n teẓgi n Ukeffadu, ad naf iberdan reglen, tikkwal, ɣzan-ten, yerna win ara ineṭqen ɣer wid yettakren asɣar, zemren ad as-gen kra ... Yuɣ lḥal, iɛessasen n teẓgi, tikkwal, ttemlilin-d ed wuguren imeqranen mi ara xeddmen ccɣel-nsen. D ay-a ay ten-yejjan ad ddukkulen, tikkwal, ed yifernanen (patriotes) akk-n ad kecmen ɣer teẓgi-a u ad gen deg-s leqdic-nsen n tɛessast. 

"Mi ara neg uggug (barrage) ɣef snat n tmeddit yerna ifassen-nneɣ d ilmawen, iban la netturar s yiɣfawen-nneɣ", ay aɣ-d-yenna Abdelkrim Ahmed iqeddcen d aɣella n umeẓlu (chef de service) n tnebḍut (circonscription) n tẓegwa n Bgayet. D acu kan, ifernanen (patriotes) maci dima ay tteddun ed yiɛessasen n tẓegwa. Tikkwal, iɛessasen-a ttɣimin-asen i yimakaren akk-n ad ten-ṭṭfen. D acu kan, nitni ur sellḥen ara, deg lweqt ay deg imakaren n wesɣar sellḥen s yicuqar-nsen, yerna tikkwal, iɛessasen ttaṭṭafen-ten mi akk-n ara ilin gezzmen ttjuṛ neɣ snuzuyen asɣar-nni ay d-gezmen. Isɣaren yettusseqdacen i wenjaṛ n trigliwin (pieds-droits) n lebni ttnuzun s 50 n yidinaṛen, maca imakaren-a zemren ad ten-ssenzen alama d 200 n yidinaṛen i yiwen. 

Deg 2004, tanebḍut (circonscription) n tẓegwa n Bgayet tekkes-asen-d i yimakaren 3000 n yifassen n wesɣar ara yettusqedcen i yiseɣzen (pelles) ed tqubac, 132 n yiqenṭaren n yiferki, ed 800 n yesɣaren iɣezfanen ay llan tteddun ad ten-ssenzen deg ssuq aberkan. 

Ssuq aberkan yettawey-d sselɛa-ines seg ubelluḍ n zzan n Tiniri, n Weẓru n Tgerfa ed yimukan niḍen n teẓgi n Ukeffadu ed tẓegwa niḍen, yerna ula d tiggitin n yimukan-a ur mniɛent ara imi la d-ttekksen seg-sent iferki. Imakaren n tẓegwa n tama-a ttnadin aṭas ɣef yiferki, yerna ttaddamen-d war lqanun, yili tukksa n yiferki tesɛa lqanun-ines. 

Iɛessasen n teẓgi n Ukeffadu ssawḍen ad d-ṭṭfen kra seg yimakaren n yiferki, yerna iferki-nni ay asen-d-kksen ssenzen-t i Teṛmist taɣelnawt (entreprise nationale) n yiferki n Bgayet, ay yeḥwajen tanga-a (matière). Iggi (ttejṛa-nni ay d-yettafken iferki) idel 42000 n yiqeṭṭaren seg wakal n tẓegwa n Bgayet, dɣa d netta ay d ṣ̣ṣ̣enf n ttjuṛ yeggten akk deg twilayt-a, d acu kan, ala tis ṛebɛa seg yiggi n Bgayet ay nezmer ad t-neḥseb mazal-it deg tegnit yelhan, wanag ay-n d-yeqqimen seg-s akk yettwaɣ. 175 n lexḍeyyat ay asen-gan i yimakaren n tẓegwa. Maca ala 42 deg-sent ay yettwaxellṣ̣en. 

Iɛessasen n tẓegwa ttxeḍḍin ula d wid izeddɣen neɣ bennun war ttesriḥ deg teẓgi, yerna deg useggas n 2004, ufan-d 48 n yemdanen ay igan ay-a. Lebni ed tnezduɣt deg wakal n tẓegwa d ay-n la d-yettilin ladɣa deg tmiwa n Ayt Sliman ed Ssuq n Letniyen, yerna ɣas ma ttwaṭṭafen wid yettgen ay-a yerna la ttucaṛaɛen, yiwen ur ten-yettḥettim ad gen ay-n ay d-yeḥkem fell-asen ccṛeɛ. Deg tnebḍut (circonscription) nnan-aɣ-d : "Ur nesɛi ara ttawil akk-n ay yes ara nerẓ lbenyanat-a".

Ssebba niḍen ara yessengaren tiẓegwa nettat d times. Deg 2004, tekker tmes 198 n tikkal deg twilayt n Bgayet, yerna tecca 2030 n yiqeṭṭaren n wakal, gar-asent 500 n yiqeṭṭaren n tẓegwa. Yiwen seg yimukan yeḍruran aṭas d tiẓgi n yiggi n Tewrirt n Yiɣil (Adekkaṛ) ed tama n Tici ed Bgayet. 

Maca d acu ara yefrun ugur-a n ussenger n tẓegwa s wegzam yeffɣen i lqanun ? Tamehla tamatut (Direction générale) n tẓegwa n Bgayet tga-d yiwen n usenfar (projet) ay tefka i unabaḍ (lḥukuma) u tessuttur deg-s ad rren tiẓgi n Ukeffadu d afrag aɣelnaw (parc national). Lemmer ad teqqel teẓgi-a d afrag, wid ay tt-yettɛassan zemren ad sɛun ugar n ttawilat akk-n ad tt-ḥudden xir, yerna imir-n, iɛessasen ad sɛun leslaḥ n lqanun, d win ay yes ara ḥaṛben wid yettakren asɣar akk-n ”ur yettimɣur ara uxeṣ̣ṣ̣ar” yellan yagi. 

Seg tama niḍen, akk-n ad yenqes uqedder n yesɣaren i usseḥmu ed ussewwi, iɛessasen n teẓgi la ttafken asɣar baṭel i wid izedɣen sdat teẓgi mi ara t-id-ssuttren. 

Ma d wid yesseqdacen tiẓgi i ttjaṛa, tadbelt (administration) tesnuzu-asen s wazalen ”ismenyafiyen” (préférentiels) ama d asɣar, ama d tiɣawsiwin niḍen d-yettwakkasen seg teẓgi am weẓru, imɣan yettusseqdacen deg udawi ed teqjemyar n wexlenj. Deg 2004, 966 n yesɣaren iɣezfanen, 461 m3 n weẓru ed waṭas n tɣawsiwin niḍen ay d-yettwakksen i yimakaren u tessenz-itent tedbelt. 

Ma d afraq n wesɣar baṭel i yimezdaɣen n teẓgi n Ukeffadu yebda-d, naqal, deg yiwen kan wemkan, sakk-in qqlen tura akk wid ay d-iqerben ɣer teẓgi-nni zemren ad ssuttren asɣar (seg Meɣres 2005 ar ass-a). Ugar n 200 n tjummiwin (surfaces) n wakal ay yettunefken i medden akk-n ad gezzmen seg-sent asɣar u ad ttxelliṣ̣ent tadbelt (administration), yerna ttwaqeblen 21 n yisenfaren (projets) ara iɛawnen tuddar n tama n teẓgi n Ukeffadu akk-n ad farṣ̣ent seg teẓgi-nni war (bla) ma ḍurren-tt, ɣef wakk-n ay aɣ-d-tenna tnebḍut (circonscription) n tẓegwa. 

Ti akk d tifratin ay d-gan yiduba (autorités) akk-n ad frun ugur-a n wengar n teẓgi n Ukeffadu, d acu kan, ɣas la yettwagay akk way-a, mazal llan wid la yettkemmilen la ssexṣ̣aren tiẓgi, ɣas ma yella assexṣ̣er n tgara-a ur as-yefki ara axeṣ̣ṣ̣ar i Ukeffadu akk-n ay as-yettunefk deg wussan-nni ay deg d-llant tedyanin n ccwal deg Tmurt n Leqbayel [2001-2003]. Agzam n yesɣaren irennu ladɣa deg tegrest (ccetwa), anda yettismiḍ lḥal yerna llant aṭas n tmiwa ay deg mazal la sseqdacen asɣar i usseḥmu. Seg tama niḍen, tamafya (mafia) n wesɣar mazal teckunṭeḍ, ula d nettat, deg ttjuṛ, yerna tagi ur fessuset ara i uḥaṛeb.Ssebt Ssebt

Sed d ass wis 6 n yimalas (ddurt).Yezga ger sem (lğemɛa) d ačer (lḥed).

Ass n tsewwiqt yettili di kra n tmiwa n Leqbayel ass n ssebt, amedya: Ssebt Iɛeẓẓugen.

Ass n ssebt d wass n lḥed d ussan n wesgunfu (astaɛfu) di tuget n tmura n ddunit.Afgan Afgan

Afgan (Assaɣ ussnan: "Homo sapiens") d amuddir amyiwen id yegran seg ufgan amasnag deg tewsit n Humu (ifganen), Afgan d afurk deg teɣreft n Izunefganen yeṭṭafaren tawacult n tifganyin, Afgan d amuddir amyiwen iy lan (yesɛan) allaɣ yenneflin s waṭas, iy zemren ad issekti w ad issexdem tutlayt w ad yaf tifrat i wuguren id yettmagar, Yerna tafekka-ynes tbedd s ijufaṛ iwermanen ifellayen d iddayen issifrar awliwel-is (issisehil aḥerrk-is) s tenmeẓla d wallaɣ dɣa anecta d ayla yettgin deg ufgan d amuddir amyiwen iy zemren ad yessexdem tizmmarin-is tiggerruyin d tfekkawin d usexdem n ufus akken igerrez i tmugri d isnulfu n ifecka i yesri (i yuḥwaj) deg tudert-is, Akken ila (yesɛa) taɣect d tukrist sgi iy ttmeslay.

Tiɣri n timesɣaz tesseken-d anza d akken afgan yella deg Tefrikt send n 300.000 n iseggasen maca tura yettidir deg imenẓawen n tegnit s wuṭṭunyugaren 7,3 n imelyaren n ifganen 

Afgan am yakk tigjdanin tiflalin d amuddir amettan.

Deg usɣan
Wid yettamnen s isɣanen ttamnen d akken yillu isnulfa-d (ixelqed) afgan deg tugna-ynes tamirant deg yiwet n tsint, Maca timesɣaz qqaren-t-d s temhazt deg 200.000 n iseggasen i wayen umi qqaren imusnawen Humu dah n tiẓri n temhazt deg wakud dgi ttwalin imusnawen n usɣan inselmen d akken yerra fellasen yisem n "Bashar- بشر" acku ttwalin d akken afgan amiran yusad seg Adem igan d bab n ifganen yakk.

Deg tasnudert
Imusnawen qqaren-d d akken "Australopithecus afarensis" d yiwen n umraw n ifganen (yenger) i yellan iteddu s sin n iṭarren, Allaɣ-is yella meẓẓiy s tmuɣli ar wagla n ufgan amiran.
Lisbun Lisbun

Tamdint n Lisbun d tamanaɣt n tmurt n Purtugal.
Ttlata Ttlata

Aram d ass wis 2 n ddurt (imalas), ger arim (letnayen)d ahad (larbɛa).

Leqbayel seqdacen ismawen n wussan n yimalas i seqdacen s taɛrabt maca Imucaɣ mazal ṭṭfen deg yismawen yellan di tmaziɣt , haten-aya ismawen n wussan n ddurt neɣ n yimalas s tmaziɣt:

Letnayen : arim.

Ttlata: aram .

Larbɛa: ahad.

Lexmis: amhad.

Lǧemɛa: sem.

Ssebt: sed.

Lḥed: ačer.Lḥedd Lḥedd

Acer yettwasnen s isem n ("Lḥedd") d ass wis 7 n timalast (imalas), Yettasend seld n Sed d send n warim
Di tmurt n Iqbayliyen, Yettili d ass n ulzuz (tsewwiqt) di kra n tamiwin deg wass-a (acer) ma di tmura n umalu (Turuft, Kanada, Marikan ... yettili d ass aneggaru n tmalast acku ass n Sed d wass n Acer d ussan n wesgunfu di tuget n tmura n tegnit.
Imasiḥiyen ttẓallan yal ass n Sed deg tmezdaytStephen King Stephen King

Stephen Edwin King (illul di 21 ctember 1947) d amaru Amarikan, amaru isura, amusiqar, amaru imagraden, awadem, amsufagh isura d director.
Yezzenz ugar n 350 imelyan yedlisen yura, King yettwasen atas s leqdic ines yerzan ar ssenf n tugdi, yesbeggin degs- tamusni ines igerzen n umezruy n ssenf agi. Yura daghen tussna uferrigh, amezgun, tullizin, ungalen d isura.Nettaf atas seg wayen yira stephen king rrant d isura negh di tilizri s umata. King yura daghen kra n yedlisen s yisem Richard Bachman d yiwet tullizt s yisem John Swithen. Deg 2003 The National Book Foundation's fkan-as Medal for Distinguished Contribution to American Letters.

Illul Stephen King ass n 21 ctember 1947. Mmis n Donald Edwin d Nellie Ruth Pillsbury King. Asmi yella King d bab n isn iseggasen, yeǧǧa baba-s yemma-t-sen att rebbi i iman-is mmis Stephen d gma-s ameqran David i d-rebban, ttwaḥerṣen aṭas. Dɣa gguǧǧen ar West De Pere, Wisconsin, Fort Wayne, Indiana d Stratford, Connecticut. WhenMi yessaweḍ King 11 iseggasen,uɣalen-d ar Durham, Maine anda teqqim Ruth King ad telhu d imawlan-is alamma wwḍenn ar laɛfu Rebbi. syen txeddem deg sbiṭar imexlal .

Ttɛawaden dakken asmi yella d amecṭuḥ, King yeḥḍer mitewwet tmacint yiwen seg imdukkal-is, tenɣa-t, ɣas akken netta s yiman-is ur yecf'ara . At wexxam nnan-as dakken yeffeɣ ad yurar netta d wemdakkel-is mi yuɣal s axxam yeggugem. armi d mbaɛd i slan s wemxix yeḍran. Kra qqaren aneḍruy-agi i yerran King yettaru aṭas ɣef tugdi d lefqaɛ.


"See also Books about Stephen King"

Tawrirt yettwattun Tawrirt yettwattun

Tawrirt yettwattun (lan wid ittarun Tawrirt itwattun) d ungal sɣur Mulud Mɛemmri, yura-t aseggas 1952, iffeɣ-d s uzwel n tafransist "La colline oubliée"

Ifɣed degs asaru ameqqran amezwaru s tmaziɣt / taqbaylit aseggas 1996. Amseḍru ines Abderaḥman Bugarmuḥ.

=Asaḍen is=
Wit n tɛssast


Wit n cujiAfulay Afulay

Afulay (s Talatint Apulius) d amyaru amaziɣ ilulen gar n issugasen n 123 d 125 di Madur iwumi qqaren ass a Mdaruc, ur neggug ara (ur ibɛiden ara) ɣef Taɣest.

Yiwen ur yeẓri acu n useggas i deg yemmut, maca llant teẓra i d-yeqqaren deg ussegas n 170.

= Tameddurt =

Tawacult n Ufulay tella d tamerkantit. ɣas akken Afulay yella d aruman s yedles, yr yettu ara izuran is ifriken almi i d yenna netta d amaziɣ. d acawi
'numid'

= Ayen yura =
ɣas d amaziɣ, Apuleius yura s talatinit.
Win it wesenen 
Tabitha King Tabitha King

Tabitha King (isem mi tlulTabitha Jane Spruce) (tlul 24 meɣres 1949) d tamyarut d tameɣnast tamarikant .

Tabitha King uqbel ad tezweǧ isemis yella d Tabitha Jane-Frances Spruce tlul di Old Town, Maine. Baba-s d Raymond George ma d yemma-s d Sarah Jane White Spruce.

Teɣra di St. Mary’s Grammar di temdint n Old Town, teffeɣ seg-s 1963. Syen tekcem ar John Bapst Memorial High School di Bangor alamma useggas 1967, tewwid lisans ines deg umezruy deg useggas 1971 seg tesdawit University of Maine di Orono.

Temlal Tabitha aragaz-is, amyaru ameqran Stephen King, di tesnawit deg wemkan anda tella teqqar txeddem di temkarḍit Fogler . Zewǧen di 2 yennayer 1971, ɣand have three children togetherursen tlata dderya: Naomi Rachel, Joseph Hillstrom, d Owen Phillip. Sin agi ineggura uɣalen d imyura daɣen.

King tura atas n ungalen, ffɣen ar imaẓragen Macmillan d New American Library. Tura daɣen adlis nniḍen d-yeffɣen ɣur Dendrite.
Deg wayyur n mayu 1987, King d wergaz-is ttunefk-asen Honorary Doctorates of Humane Letters sɣur University of Maine di Orono.

Deg useggas 1998, fkan-as Annual Constance Carlson Humanities Prize amezwaru i leqdic ines deg weḥric n tallalt n talsa.


Note: ungalen s uzamul * teḍra teqsiṭ nsen deg temdint tesnulfa Tabitha King, Nodd's Ridge.


Alma Alma

Alma (Asget: ilmayen, ilmaten) d tagnit yeldin dgi id tettemɣay tuga, Dɣa ilmayen ttilin yak deg imenẓawen n tegnit anagar Antraktica 

[[Taggayt:Amawal]]Aman Aman

Aman neɣ ililan azamul uzamul-is "(H2O)" d tanga tafrawant yellan deg tagnit, ifganen, iɣersiwen d icakan ur zemmeren ad ddren war aman. Aman udfen deg-sen iferdisen n wuksijin (o2) d uhidrujin (H). Sin n ibelkimen n Hidrujin d yiwen ubelkim n Uksijin ttefken-d aman. Aman ttgurrusen deg tseddart n 0° C (273,15 K, 32 °F), Zemmren ad ilin d adfel neɣ d agris, d amazzel, neɣ d irragen

71% n tjumma n tegnit d aman, Deg sen 96,5% ttilin deg igarawen d yilalen, Anagar 1,7% n waman llan deg igelmamen d yisaffen, 1,7% n waman llan deg wagris n Antarktika d Grinland, 0,001% n waman gan iriggʷan deg igenni, g usigna, g ugeffur.

Ililan d issem amzik n teqbaylit, Yekka-d seg wawal ("lil") dgi id yusa wawal ("Slil")

= Asimel =
Asuf Asuf

Asuf aen iditteren awal ar yiwen is.

Singulier(fr), Peculiar(en)

=Amedya=
=Walit daɣen=
Asget
Ilel Agrakal Ilel Agrakal

Ilel agrakal tilel i ttilien ar tama ugafa n tnumrt laqbayel.

Usaed ger ger 3 imenẓawen:

Turuft, Tafriqt, d Asya.
Aẓeffun Aẓeffun

Aẓeffun d taɣiwant id yezgan deg ugafa n Tizi Wezzu, ɣef yiri n yilel. Zedɣen-tt 16.096 n yimezdaɣen. Deg tallit n tuṭṭfa tafṛensist llan ɣɣaren-as "Port-Gueydon".

Llant kter 52 n tudrin : 


Wejdet Wejdet

Wejda neɣ Wejdet daɣ Ujdet s tmaziɣt d tamdint i d-yezgan di temnaṭ n Arif di Merruk .
Karl Marx Karl Marx

Karl Heinrich Marx, illul deg 5 si Mayyu deg usseggas 1818 di tmurt n Trier yellan di Rheinland tamurt n Lalman yemmut di 14 di Meɣres 1883 di temdint n London. Marx yella d argaz n tsertit u d amesnagay ameqṛan, d netta i d-isnulfan ayen i wumi neqqar Tazdukla "le communisme", i d-yeqqaren belli ulac amgarad ger imdanen ɣas ulamma yella deg ixeddim-nsen n yal ass.

Ilul Karl Heinrich Marx di Trier aseggas n 1818. Yella d wis sin ger 8 Tam watmaten-is. Baba-s, Heinrich Marx (1782–1838), d abugaṭu, yefrurid deg yiwet twacult twudayt Ackenaz. Jedd-nsen Meier Halevi Marx yella d uday, ma d mmi-s d warraw n mmi-s uɣalen d imasiḥiyen, ẓẓiẓrgen isem-nsen ɣer Heinrich iwakken ad izmiren ad xedmen, yemma-s n Karl, Henriette Pressburg (20 Yulyu 1788-30 Wamber 1863), d tudayt n tmura n wadda.
Buǧamal Buǧamal

Buǧamal d agḍiḍ yesɛan iḍaren d wemɣarḍ ɣezzifen.Yessawaḍ 1.20 m ar 1.40 m di lqed. Inil-ines d axuxi-amellal.
Bamyan Bamyan

Tezga-d tamnaḍt n Bamyan deg Afɣanistan. Deg useggas n 2006 tesɛa azal n 492,400 n imezdaɣen.
Ilel n Marmara Ilel n Marmara

Ilel n Marmara d ilel i yebḍan Sṭambul d yal Tturk f sin imuren, amur yezga g tama n Turuft, amur wayed yezgad g tama n Asya
Aḍebsi aquran Aḍebsi aquran

Aḍebsi aquran t takatut tadkirant. Netta id yussan g usarag n tsfift tadkirant, d ugennag g iseggasen 1970.

Netta yaken ibdu (di 2008) yttili g usarag is takatut flash (en: flash memory).
= Tamselyut =
Hard disk

Disque dur
Tasfift tadkirant Tasfift tadkirant

Tasfift tadkirant ttasfift i ukles tiɣla ametran neɣ umvin s ttawil n "magnétophone".

= Tamselyut =
Bande magnétique

Magnetic tape
Meḥmud Derwic Meḥmud Derwic

Meḥmud Derwic d amedyaz afalesṭini iluled ass n 13 meɣres 1941 g l' Birwa g Falesṭin yemmut g 9 ɣuct 2008 g Huston, Teksas g Yiwunak Yedduklen n Marikan (WDM) yella yessebdes imenɣi n wegdud ines maca yella yal ass yessaram talwit, isem-is mucaɛ gar igduden ciɛa n isem-is teffeɣ tilas n tmurt-is, netta y d aselway n tdukli n imyura ifalesṭiniyen, yessufeɣ ugar n 20 isunad n tmedyazt, 7 idlisen n tasrit, yella daɣen anemhal n tifeffeɣt am aɣmis n "Al Jadid" (Amaynut), "Al-Fajr" (Tafrara) "Al-Karmel".

, The Simpsons The Simpsons

Tawacult n Simpson neɣ Isimsonen (s tanglizit : "The Simpsons") sulfen-t-id imarikaniyen aseggas n 1987 sɣur Matt Groening. Tɛedda deg telenẓar i tikkelt tamenzut ass n 17 duǧember, 1989.
Aɣilas Aɣilas

Aɣilas (Assaɣ ussnan: "Panthera pardus") d yiwet n telmest seg twacult n tserɣuda yakk d aserɣud ameẓyan deg 4 n telmas yeṭṭafaren tawsit n iɣilasen (acku izem, Aksel d ujagwar id t-yugaren) 

Yettidir uɣilas deg Tefrikt s anẓul n tneẓruft tameqrant d kra n yidgan deg Asya n wenẓul d usamar anda llan-t kra n tegdudin timeẓyanin deg Pakistan d Lhend d Indunisya d ccinwa alama d uneẓul n Tzunegzirt taserɣint seld mi tella tmezduɣt-is seg Kurya ar Tafriqt n wenẓul anect-a yeṭṭuɣal ar tuget ugmar-is, Dɣa tiddukla tagreɣlant i taggaẓt n tgama yessismil-d aɣilas d akken-it d talmest yudsen ar umihi n wengar 
Ecser Ecser

Ecser d yiwet n taddart n 3 252 imezdaɣ, i d yussan di temnaṭ n Pest, Hungri, s zdat n Budapest

Ecser (tettwanṭaq Eččer) tesɛa daɣen isem niḍen asluviki: Ečer, tesdari daɣen kra n isluvikiyen.
Taddart-a tezga-d deg unẓul-asamar n Budapest, s zdat n unafag agraɣlan n Ferihegy. tiɣiwanin i as-d-yezzin d Maglud, Večes, Gyumru akk d Ullu. Abrid ameqran n MO yettawi s zdat n taddart. Taddart tussa-d rrif n rraya n tmacint 120a (Budapest-Szulnuk-Ujszasz).

lkaɣeḍ amenzu i d-yuddren Ecser yettwaru ass n 15 di ğember 1315, maca taddart tella uqbel seg 896, di tisin n iHungriyen. Di yiwet n tmacahut, qqaren-d akken isem n taddart yettunefk s Ugellid ameqran n idrumen ihungriyen Arpad. Ass mi yesteqsa anwa i d isem n temnaṭ-a, anda yeḥbes i wakken ad yesteɛfu, imezdaɣ n temnaṭ-a ur tessinen ara. Dadɣa Arpad yenna: "Sya d assawen, ad tsemmim i temnaṭ-a s yisem n ubeluḍ (s thungrit: cser)".
Taddart temmut s ddaw uzaglu n Ṭurk iɛutmaniyen (1526-1686), ass-mi teɣli Buda, ur yebɛiden ara aṭas fell-as. 
Imezdaɣ-is imenza ur d-ussin ɣer ɣur-s alammi d 1699. llan 11 iserdasen (iɛeskriyen) i yettekkan deg umennuɣ n Rakoczi ɣef timmunent (1703-1711). di tazwara n isseggasen 1700, Bab n taddart, lkumt Antal Grassalkovich, yessezdeɣ deg-s isluvakiyen.

Asbad n taddart i yellan, d yiwet-nni Tmesgida takatulikit taṛumanit, yettwabnan di 1740
Yiwen n cṭeḥ afulkluri yettwasnen aṭas d win n "assuli di Ecser" (Noces à Ecser, Ecseri lakodalmas).
Di imrigen n taddart ad naf tlata n tɣewsiwin mucaɛen: tamesgida, cṭeḥ afulkluri d ubelluḍ,
Ɛebban Ṛemḍan Ɛebban Ṛemḍan

Aban Ramḍan neɣ Ɛebban Ṛemḍan d argaz asarti aqbayli, i gelan d amenzawi deg umezruy n tagrawla tazzayrit D netta i yellan d aqerru n tegrawla, d amsertay ugar n ukabar Tirni n Uslelli Aɣelnaw FLN.

Ilul Ɛebban Ṛemḍan ass n 10 yunyu 1920 deg Tmurt n Leqbayel; taddart-is d Iɛezzuzen i d-yezgan tama n Larebɛa n At Yiraten. Baba-s qqaren-as Muḥend u Ferḥat, yemma-s qqaren-as meradi Faṭima, tḥemmel-it aṭas acku yella d anelmad ifazen ger tezyiwin-is. Yesɛa sin n watmaten : Ɛmaṛ akked Lmulud,d yiwet n uletma-s : Ɛini.

Yekcem ar uɣerbaz amezwaru deg useggas n 1928, yewwi-d aselkin n ussinen amezwarue (CEP) di 1933. Yella d anelmad ifazen ladɣa di tusnakt akked tussna, meɛna ixuṣṣ cwiṭ di teɣdirawt. 

Mi d-yewwi aselkin n ussinen amezwaru, Ɛebban Ṛemḍan iṛuḥ ɣer Leblida akken ad ikemmel dinna leqraya-s deg tesnawit n "Duveyrier" (Tasnawit Ibn Rucd tura),acku deg lawan-nni, ulac aṭas n tesnawiyin imi tamurt n Dzayer tella ddaw temḥarsa n Fransa. Dinna i yemyussan akked Benyusef Benxedda,Saɛd Daḥlab,Lamin Debbaɣin,Mḥemmed Yazid akked Ɛli Bumenǧel. Ikemmel leqraya-s dinna daɣen akken iwata, yeẓwar ugar di tusnakt akked tussniwin meɛna ixuṣṣ di tsekla ladɣa taɛrabt akked tfelsuft. 

Yewwi-d Lbbak (BAC) n tusnakt deg useggwas n 1942.

Deg tallit-nni i yebda yettfaq s yir tagnit i ttidiren Izzayriyen, ayen i t-yeğğan ad yeḥbes leqraya-s, ad imal ɣer tsertit. Ikcem s Amussu i Unalak n Tlelliyiin Timagdayin (MTLD, "Mouvement Pour le Triomphe des Libertés Démocratiques"). Deg useggwas n 1947, yuɣal d imdebbeṛ deg ukabar-a, yerna yettikki deg tuddsa tuffirt (O.S., "Organisation secrète") i yella tettheggi ttṛad mgal Fransa. Adabu n Fransa ifaq yes-s, dɣa yeṭṭef aṭas n yimeɣnasen n umussu, yeḥkem-asen s lḥebs. Ɛebban Ṛemḍan yettwaṭṭef ula d netta, deg useggwas n 1950. Yennuɣ deg lḥebs almi yuɣal yettuneḥsab d ameḥbus n tsertit, yesaa azref ad iɣer idlisen d yeɣmisen.
yettekki deg useqqamu n 12 id-yettwafernen iwakken ad iseddu tagrawla di tuber 1954 ɣas akken imir-nni mazal-it di lḥebs maca zran ur s-d-yegri ara aṭas i wakken ad d-yeffeɣ.Yeffeɣ-d deg yennayer 1955. Yerra ɣer taddart-is yeqqim kra n wussan s imawlan-is akked yemdukal-is. Syin iṛuḥ ɣer temdint n Lezzayer, anda i yuɣal d amasay n Tirni n Uslelli Aɣelnaw sdaxel n tmurt. Seg meɣres 1955 ar mayyu 1956, yessaweḍ Ɛebban ad yesdukel akk imussuten d yikabaren izzayriyen yellan niqal ur ttemsefhamen ara, akken ad ttekkin deg ttṛaḍ n uslelli aɣelnaw. Yumen d tadukli i yessawaḍen. D Ɛebban Ṛemḍan i d-iheggan agraw n ṣṣumam anda i heggan lsas i tegrawla n Lezzayer,d netta i yesbedden aɣmis n Lmuǧahid,de netta daɣen i s-yessutren i Mufdi Zakariya iwakken ad d-yaru izli aɣelnaw azzayri "Qassaman".

Mlalen yergazen d tlawin n tegrawla deg Uzellagen, deg Ɣuct 1956. 20 n wussan, nutni ttmeslayen ɣef liḥala n tmurt d umennuɣ n izzayriyen mgal amnekcam afṛansis. Dinna i d-ffɣent tektiwin sweyes ar a teddu tegrawla akwd tid iɣef ar a ters Lezzayer n uzekka.

Ɛebban Ṛemdan yemmut di leɛmeṛ-is 37 iseggasen, yettwanɣa di l'Merruk ass n 27 dujamber 1957. Ɛebban Ṛemḍan d netta i d bab n tegrawla, d netta i yessawḍen ad yesbed lsas i tegrawla n Lezzayer maca xedɛent yemdukal-is akken xedɛen merra agdud akw d tmurt n Lezzayer.

Tamerwant Tamerwant

Tamerwant (s tefrensist : Merouana) di tdayra n Tmarwant nettat taɣiwant yellan tusi-d zedu n usqammu n twilayt n Tbatent, tabɛad fell-as s wis 40 km, tcawit nettat tutlayt tamezwarut n imezdaɣ-nnes, tcawit lmeɛana-nes ilinten n ifunasen yerni ulli, u tamerwant si taqdimin n tdayrin d dzayer w nettat d tamanaɣt n Belezma d lhadira taɣanawt n belezma.
Kanada Kanada

Kanada d-tamurt d-yezgan deg ugafa n Temrikt, unagraw Atanltik deg usammar ar Ugaraw Amelwi deg usamar ar ugafa deg ugaraw Atlantik. D tamurt tameqrant akk tis snat deg umaḍal deffir Rusya. 

Akal yettusemman assa Kanada zedghent azal n alef iseggasen ihendiwen. Di tagara n lqern wis 15 bdant ibritaniyen d ifransiyen ttsasen akken ad nadin, syen zeghen deg rrif n unagraw atlanti. Fransa tedja qrib ayen thar deg Fransa tamynut i Britanya deffir ttrad n sebaa iseggasen n 1763.deg 1867, 3 temnadin deg temrikt ugafa tabritanit dduklent akken ad weqment tamurt tafidiralit n 4 temnadin. deg 1867, Nova Scotia d New Brunswick dduklent deg tfidiralit n Kanada... .
Tafidiralit n Kanada s 10 temnadin d 3 akalen ines tesaa aberlman ,ixef n ddula d tagellidt Queen Elizabeth II . d tamurt yesaan snat tutlayin timensabin, taglizit d tefransist.Kanada tettekki deg G8, NATO, akk d Commonwealth of Nations, dFrancophonie, d United Nations. 

Di Kanada tella Tiddukla Tadelsant Tamaziɣt di Ottawa-Hull. 

Awal kanada yekka-d seg tutlayt tayirukwayt n St. Lawrence "kanata", anamek nines "taddart" . deg 1535, imezdagh insaliyen n temdint n Kibik n wassa sqedcen awal agi akken as mlen abrid i Jacques Cartier ar taddart n Stadacona. syen Cartier yughal yesseqdac awal "Kanada" akken ad yemsslay ghef taddart nni d temnadt nni irkelli n Donnacona (ameqran n taddart n Stadacona); mi nessawed 1545, idlisen d tikardiwin tiurufiyin bdan ttsemayen i temnadt akk "Kanada".

seg tazwara n lqern wis 17 d asawen,tamanadt n Fransa tamaynutd yegan rrif n wasif n Saint Lawrence d rrif n timedwa timeqranin negh Geat Lakes semman-as "Kanada", tmanadt bdan ibritaniyen ghef sin, Kanada ufella Upper Canada d Kanada n wadda Lower Canada, armi n usdukkel nsen deg temnadt n kanada Province of Canada deg 1841. deffir n weskar n tkunfidiralin n kanada Confederation deg 1867, isem "Kanada" yettwafren ad yili d isem unsib n tmurt.
Kamal Buɛmara Kamal Buɛmara

“...Tamnaḍt n Sidi Ɛic tewwi tazwart deg umennuɣ ɣef tumast tamaziɣt...”, aya d Muḥend Besɛud i t-id-yuran deg udlis-is .
Tama-ya n Bgayet d tidet tefka-d aṭas n yimeɣnasen, i yennuɣen ama ɣef uslelli n tmurt-nneɣ neɣ ɣef tutlayt tamaziɣt. Akken i das-isemma Besɛud “une pépinière du berbérisme” 
Seg wid i d-teğğa temnaḍt-a nezmer ad d-nadder deg uḥric n tussna n tmaziɣt Kamal Buɛmara.
Aṭas n medden i yesnen argaz-a ama deg tɣuri n yidlisen i d-yura neɣ deg yisurag i d-yefka neɣ ulamma deg rradyu neɣ deg tiliẓri n tmaziɣt; maca llan wid i yesteqsayen ɣef umezruy-is; tameddurt-is d umecwar-is ameɣnasan ɣef tumast-nneɣ.
ɣef wakka ad neɛreḍ amek ara d-nsuk tiṭ ɣef yiwen i yefkan lğehd n wallaɣ-is i tmentelt tuɣdimt ɣef wacu mmuten aṭas.
Kamal Buɛmara, d yiwen seg yizmawen i d-teğğa temnaḍt n Tmeẓrit i d-yezgan deg tama n umalu n Bgayet. Argaz-a ilul mi tezɛef tegrawla n tmurt-nneɣ ass n 25 deg ɣuct aseggas n 1959. Ikcem ɣer uɣerbaz i tikkelt tamezwarut aseggas n 1965. Sin akkin yerra ɣer uɣerbaz alemmas n Sidi Ɛic. 03 n yiseggasen yekcem tasnawit n Debbih Crif i d-yezgan deg Uqbu. Ayen i yefka d lğehd d tɣuri ssawḍen-t ad yawi akayad n lbak deg yunyu 1980, tallit ideg teḥma tefsut n Yimaziɣen. 
Mi yekcem ɣer tesdawit, Mass Buɛmara, yeɣra deg tsuddut taɣelnawt n tfellaḥt (INA) i d-yezgan deg Lḥerrac (Lezzayer), anda i yeqqim ugar n 05 n yiseggasen s wayes i d-yeffeɣ s ugerdas (diplôme) Ajenyur deg tussna n tfellaḥt ( Aḥric n tdamsa).
Tayri-s i tmaziɣt, tewwi-t ad yeğğ taɣult ɣef wacu i yefka acḥal d aseggas i wakken ad d-yeḍfer abrid n tussna n tmaziɣt. Dɣa yella deg yimezwura i ixedmen tazrawt n nnig n turagt deg Tesga n Tutlayt d Yidles n Tmaziɣt deg tesdawit n Bgayet s wayes i yesɛa lmajister deg tsekla n tmaziɣt aseggas n 1995.
Aseggas n 1996 yewwi-d agerdas n tezrawin talqayin (D.E.A.) deg INALCO, deg tmanaɣt n Fransa (Lpari).
Imi leɛtab ur t-id-nettader! Akken i das-yenna umedyaz, Buɛmara iwala dakken leqdic i iga deg tezrawt-is n lmajister ur yemmid ara, ihi iḥettem ɣef yiman-is ad yernu anadi deg tezrawt i iga akken ad d-yessekfel yiwen n umedyaz ameqqran aqbur n Leqbayel seg tattut Si Lbacir Amellaḥ. D tazrawt n Dukṭura iwumi isemma Littératude et société: le cas de Si Lbachir Amellah (1861-1930), un poète chanteur de Petite Kabylie.
Ma nuɣal-d s telqey ɣer tezrawt-a (la thèse), tella-d ɣef yiwen n umeddaḥ n Tmurt n Leqbayel i iɛacen deg tallit n unekcum arumi. Mass Buɛmara - ɣas tuget n wakud ideg yexdem leqdic-a yesɛedda-t deg Tmurt n Leqbayel (Bgayet)- aseqdec n usentel-a i wumi i d-yezga i lmendad Ɛebdellah Bunfur, yella-d deg temdint n Lpari aseggas n 2003. Dɣa iwakken ad tt-yebnu d tazrawt, aselmad-a yefka seg tudert-is i uḥric-a n unadi ussnan ugar n 10 n yiseggasen. ɣas zrin yiseggasen, yeɛteb wallaɣ, terza-d lɣella. S leqdic-a yesɛan azal meqqer, amassan Kamel Buɛmara yesnerna-d ixulaf i tsekla tamaziɣt; am wakken i yeḥrez aḥric deg-s seg tattut, imi tasekla-ya, tella yerna mazal-itt deg timawit, ur tressi ara iman-is deg tira. Am wakken yefka yakan tudert i wawal n Léopard Sédar Senghor “Yal amɣar, yal tamɣart ara yemmten, d tamkardit i yettruɣen!” D ayen ara yeğğen, s udlis-a n Kamel Buɛmara, amedyaz – acennay Si Lbacir Amellaḥ ad d-ibin, ɣas ulamma , d iseggasen-aya ur yettwbdar ara, ulac win yuran fell-as; ad d-yeffeɣ ɣer tafat, ad ɣren fell-as medden, ad d-ğğen awal fell-as i warraw-nsen, ad yaɣ amur deg tsekla n tmaziɣt, s umata. Mi ara nesfeḍ aɣebbar ɣef yiwet n teɣmert seg umezruy-nneɣ, amassan-a yuklalen leqder s leqdic-is ussnan, d win ara aɣ-yilin d tallelt i tmuɣli ɣer yizri, yebnan ɣef wawal d timawit, ladɣa tallit n unekcum arumi i tegzi akken iwata, abrid ansa i d-nɛedda d wamek ara yili usirem i tikli ɣer sdat.

Deg tesga n tmaziɣt; Mass Buɛmara yesɣer aṭas n walmuden : tanfalit, tira, tiẓri n tsekla, tasekla n tmaziɣt ...atg.
Ma deg twuriwin i yeṭṭef nezmer ad d-nadder:


D ixef n Tesga n Tutlayt n Tmaziɣt seg meɣres 2000 armi tuber 2001;

D ixef n Tesga n Tutlayt n Tmaziɣt seg meɣres 2000 armi tuber 2001;


Mass Buɛmara d bab n umru, tira-s teğğa-d ixulaf deg unnar-a n tussna d tsekla. 
Dɣa seg wayen yura ad d-nebder:


Yura-d daɣ azal n 04 n tezmilin deg D.B.K Hommes et Femmes de Kabylie, iɣef i d-yezga Mass Caker Salem d lmendad.
Deg uḥric n tmedyezt:



Zidan YasinTaḥbult n yiṭij ɣur-s takna Taḥbult n yiṭij ɣur-s takna

Yiwet n terbaɛt n imussnayyuren [1] n tkebbanit n Nasa, deg-sen kra si tmurt n Legliz, wiyaḍ si tmurt n Lustṛali akk d Marikan dman d akken ufan-d ayen yettaken anzi i wenagraw aniṭij [2] deg yiwen wamkan ibeɛden fella-ɣ s tamudi n 90 iseggasen-tafat. Terbaɛt-a n imussnawen tufa-d yiwen umtiweg [3] i tezzin ɣef yiwen yitri m’iqqaren Epsilon Eridani..

D amtiweg n lgaz, yettak anzi ɣer Yebter [4], maca yugar-it di taẓẓayt s sin imuren, u ɣur-s aḥbu [5] d imdeweṛ n 6 iseggasen.

Ufan-t-id imussnawen-agi s yiwen n utiliskup i ssarsen di tmurt n Lustṛali, m’akken i ttanin tafat d-yefka yitri mi qqaren HD70642, iɣef yeddewiṛ.

Ma yili yitri yesɛa imtiweg d amsaɛef, wagi s taẓẓeyt-ines ijebbed-d ɣur-s itri-ya. Annect-a d ayen yesseknayen neɣ yessnarnayen tazla di tikli n yitri deg igenwan, annect-a diɣen yedda srid d tewsit n tafat d-yettak yitri-ya.

Ar ass-a, ugar n 100 n imtiwgen igan aḥbu ɣef yitran, d acu, ttɣabent m’ara qqerbent ɣur-s, itett-iten. Maca, itri-ya yecqan imussnawen-agi-nneɣ ur d menwala, acku yettak anzi i yiṭij-nneɣ (ad d-nesmekti d akken iṭij s timad-is d itri ameqqran). Itri Epsilon Eridani meẓẓi cwiṭ u semmeḍ diɣen cwiṭ ɣef yiṭij, maca iɣelbi-t ddeqs deg usemmud, ɣur-s 850 imelyan d aseggas (iṭij ɣur-s 4,6 imelyaṛen iseggasen). Itri-ya yesɛa agraw n imtewgen i s-d-yezzin : yiwen umtiweg d ameqqran akk d yiwet n tbagust n istiṛuwiden. Dana Backman d imddukal-is imussnayyuren gren tamawt i wegraw-a n imtewgen, ufan-t d akken iga am unagraw-nneɣ aniṭij asmi yella annect-n di lɛemṛ-is, d tallit m’akken d-bdant talɣiwin timenza n tudert deg akal ɣef i nteddu. Tazrewt [6] n unagraw-a, d ayen ara yallen imussnayyuren ad ẓren u ad gzun amek d-yenerna unagraw-nneɣ aniṭij.
Tasenselkimt Tasenselkimt

Aselkim d tamacint taliktṛunant n usiḍen. Tezmer ad tselkem iseɣzanen. Iseɣzanen deg-sen tingalin i d-yeqqaṛen i usekkar amek ad yeqdec ɣef yisefka umḍinen. Seg ybenkan i d-yesbabbay usekkar iseɣzanen d yisefka i tkatut-ines. 

Awal Tasenselkimt d awal uddis yesɛan sin wawalen deg-s : sen i d-yekkan seg tusna (science), akked selkim (aselkim). 

D Charles Babbage, ajenyuṛ si Tmurt n Ungliz, i d-yesnulfan deg 1822 tikti n umutur n umgired, i usiḍen n yigetfulen n tusnakt. Syen akkin, deg 1834, isuffeɣ-d tikti n umutur usliḍ i yesεan akk tulmisin n uselkim. Ma d aselkim atrar, d Alan Turing, amusnak si Tmurt n Ungliz, i d-isersen imenzayen-ines deg 1936. D ayen iwumi qqaṛen Tamacint n Turing. Nezmer ad d-nini Turing d ababat n tsenselkimt. 

Dɣa aselkim amezwaru, Manchester Mark 1, yeffeɣ-d di Tesdawit n Manchester deg ussegʷas n 1949. IBM 360 d aselkim amezwaru i yenzan s waṭas. Yeffeɣ-d deg 1954. Taẓayt-is tekka nnig 2000 kg, ma d taččaṛt-is tewweḍ ar 3 m3. 

Syen akkin, seg ussegʷas ar wayeḍ, aselkim yettuɣal d ameẓyan, d afessas, d arurad. Aselkim i nessen ass-a, ur yewwiḍ ara kilu di taẓayt, yerna d arurad 2 imelyunen n tikkal ɣef uselkim amezwaru i d-yeffɣen deg 1954. 

Ass-a, aselkim yekcem deg yal annar n tudert. Yewweḍ-d armi d tilifun i nettawi yid-nneɣ. Sya ɣer zdat, yezmer ad yaweḍ ɣer daxel n wallaɣ-nneɣ. A win yufan arraw-nneɣ ad ɣṛen tasenselkimt deg yissegʷasen imezwura n uɣeṛbaz.

Amagrad n Amazigh Tazaghart deg http://tameddit.com
Adrar n Brokeback Adrar n Brokeback

Adrar n Brokeback (2005) d asaru tamuggit tangalit yeḥku-d ɣef sin n yergazen i mḥamalen deg Ataram n lmarikan gar aseggas n 1963 d 1983, imir-nni ulac ɛad tilelli n Homotuzuft .
RJ-45 RJ-45

Amaqqan RJ45 d umaqqan (connecteur) i yes teqnen gar ttawilat n uzeṭṭa asenselkim.Anẓar Anẓar

Anẓar d rreb n ugeffur.

Zik yella yiwen qqaren-as Anẓar. D netta d Agellid n ugeffur. Yebɣa ad yaɣ yiwet teqcict : aggur deg genni, nettat di lqaɛa. Udem-is yettak ticci ; talaba-s d leḥrir amseɛlel.

Taqcict-agi mi ara d tekker tecucuf deg yiwen wasif, aman-is d imzarfen. Akken ara d-isub Ugelid-nni ugeffur ar lqaɛa ɣer teqcict-nni, nettat tettagad, dɣa ad yuɣal. 

Almi d yiwen wass yenna yas:

Terra yas teqcict :

Dɣa yekker fellas Ugellid-nni n waman, yebrem taxatemt tettureɣ. Dɣa yeqqel wasif-nni d aɣerɣar ; Agellid iɣab. Taqcict tuɣwas, rruḥ-is d aman : tettru, tettru. Temmeɣ tekkes talaba-nni n leḥrir, teqqim tɛarit. Tessawal ar igenni :

Dɣa cwit kan akka twala ifeṭiwej d ameqqran, yeqqel Ugellid-nni n lehwa. Iger taqcict-nni g iri-is. Asif-nni yeqqel akken yella ; tzegzew ak tmurt.
Dɣa teqqim d akken tisirit. Ticki yemmeɣ uɣerɣar ad nebder mebla leɛdil Anẓar. D aymi tettekkes teqcict ɛaryan ad astini teqcict nnii txilek qquyi iwakken ad ggagh agrud skecmiyi abbouchik gher uheccun iw akid ggagh agrud yetemchabi yak

Mi ara tnezruref tmurt, d aymi neqqar « aɣurar », ad nejmaɛent tlawin timeqqranin, ad meslayent f teswiɛt g ara weqment Anẓar.

Ata yebbded lweqt-nni, ad ffɣent tlawin g tmeqqrant alamma tamezyant ; ad rnun igerdan, ad teddun tɣennin :

Zik sseḥwasent taqcict tilemzit yerna tezyen : tin yebbwden tizi n zzwaj. As qqnent lḥenni, ssdaq n lfeṭa, ad as xedment akw ayen xedmen i teslit. 

Tameṭut ara as-icebbḥen i teslit n wenzar d lqibla n tadart : Tameṭut ḥemmlen-tt akw meden, tin zedigen g fɛayl-is. Ur ilaq ara a tettru, zeɛma ur s tefki ara tislit-nni seg ul yesfan i wenzar. As tefk i teqcict-nni aɣenja d aɛari a teṭef deg fus-is. Lqibla ad-tt-tebbib tislit n wenzar.

Neftat, aɣenja deg-fus-is, ad-t-teqqar :

A tent-tettafar deffir tecdibt i d yesran tjeggajet ; yeɛni akw lɣaci-nni i d yeddan deffir. Kra n timi n wexxam f ara d ɛedi tjeggajt-nni yerna adernun ɣurs, ad teddun qqaren :

Ansi kkan lɣaci-yagi asen d fken awren, aksum, acedluḥ neɣ aqedid, lebsel, zzit, lmelḥ… At wexxam ɣeff ara ɛedin asen id deggren aman ɣef uqqerruy, yerna kkatn ad leḥqen tislit-nni (i) i wwin yidsen. 

Mi wwdent tlawin-nni ar ljameɛ neɣ ar ḥedd iɛessasen, ad sersent tislit-nni. Ad kkrent tlawin ad sebbwent ak ayen i d mmetrent f tbbura : d zzit, d lebsel. Ad ččen ak wid d yeddan ar dinna. Mi fukkn učči ad sirdent tlawin ijqedren dinna. Aman-nni i ss i sardent a ten smirent ar targa.

Sinna tusawent lqibla ad-tt-teṭef tislit-nni, as tekkes ɛaryan akkn tt-id-nteğa yemmas. A tels tajemmaɛt ; zeɛma ifukk lwerq, ifukk wayn id ttağa lqaɛa, dɣa teqqel teswiɛt almi terra imdanen ar tjemmaɛt. Ad tezzi teslit-nni sebɛa tikal i jameɛ ; ad teṭef aɣenja-nni g fus-is, aqerruy-nni ad yezwir ar zdat-is am akkn ara tedleb aman, ad teqqar :

Ff ayagi qqarn-as « tislit n wenzar ».

Ihi tilemzit-agi ara d ibeddn akka ar wenzar, mi d fukk tuzzya n ljameɛ neɣ uɛessas (anda tfetn anẓar), as tini :

Tɣennint tlawin leɣna-yagi g ljameɛ mi ara tfakk teslit tuzzya n ljamɛ-nni :

Ad kkrent kra teḥdayin yellan af tizi n zzwaj, nutenti d teslit-nni yekksen ɛaryan, ad urarent zerzari s txennact iferki. Ad nejmaɛent g anda tella luda, dinna g ljameɛ neɣ g lemqam. Ad ṭfent iɛewzan, kul yiwet s yiwn uɛkkaz. Ad ṭfent taryalt iferki, ta a t tekks i ta. Ad idum wurar-nni alama tekcem txennact-nni ar uxemmuj i s heggant. Tislit-nni a tfeqqar :

Mi tekcem teryalt-nni iferki ar uxemmuj, as tini :

Ad as inint teḥdayin-nni yuraren akw yids :

Taxennact iferki i s leɛbent zerzari netlent daxl uxemmuj i s ɣzan yakan weqbel urar. Ad uɣalent tlawin-nni merra ar tadart weqbel ad yeɣli itij. Zemreɣ ad iniɣ belli tekkat ad lehwa kra n wussan deffir ufeten n wenzar.

Ma tura kksen meden Tislit-nni n sseḥ axater yugi yiwen n Sid zik-nni : yugi ad tekkes teqcict ɛaryan. Dɣa tcebbiḥen kan i uɣenja tarrant « d tislit n wenzar ».

Asmi tnaɣn At-Qasi, At-Jennad nutni d Turk, i lweqt-nni i sḥermen yemrabden tukksa ɛaryan teslit n wenzar. Akka i d ḥekkun imezwura neɣ. Akken, llant tudar ikemlen akkenni, llant tudar yugaden deɛwessu. Ad tawi lqibla aɣenja ajdid, as tewqem allen, aqemmuc ; as tcebbeḥ s leḥrir yettemserɣan ; as teqqen tafzimt amm akken taqcict-nni n zik. Mi s tcebbeḥ i wɣenja, ur s qqarn ara aɣenja meɛna Tislit n wenzar. D lqibla ara tt-yawin g tebburt ar tayed alamma d ljameɛ neɣ d lemqam. Ad teddu yids tecdibt tlawin igerdan, tiqcicin. Mi bbdent ar dinna ad sebbwent ayn akw i d jemcent f tebbura, ad ten ak wid-nni yeddan ar dinna. Imir ad urarent teqcicin tilemziyin Zerzari i d nebder ya kan. Weqbel ad yeɣli itij ad uɣalen akw lɣaci ar tadart. 

Mi g-fukk ufetten n wenzar, aɣenja at yeḍem bab-is, ad t-yejmeɛ i wfetten n wenzar kan. Ma d taxennact iferki nettlent daxl uḥemmuj i s ɣzan ya kan weqbel urar.

Louis Braille Louis Braille

Louis Braille ilul-d ass wis 4 yennayer 1809 yemmut ass 6 n yennayer 1852. 

Yesnulfa-d agemmay n bray iseqdacen iderɣalen d wid ur nettwalli ara akken ad ɣren u ad arun yis-s. Bray qqaren s weslaf n iḍuḍan ɣef isekkilen yettwarun s wenqar n lkaɣeḍ. Assa qrib yal tamesalyt tesɛa agemmay ines n bray d acu kan taqbaylit mazal ur tesɛi wara agemmay ines n bray.

Louis Braille teṭṭef-it tiderɣelt mi yella bab n 3 n yiseggasen. Asmi yessaweḍ 10 n yiseggasen yekcem ɣer uɣerbaz ageldan n Paris i yiderɣalen d acu kan tagnit deg uɣerbaz-nni ur temgarad ara f ayen yellan anda nniḍen.
Akken ad iɛiwen iman-is d yiderɣalen deg uɣerbaz yeqdec f tɣara akken ad ɣren u ad arun iderɣalen ula d nutni.
deg 1839 Braille yessufɣed adlis yessefham deg-s amek zemren yemdanen ad arun s tira n bray.
Awertilani Awertilani

Ccix Lfuḍil Awertilani (S tṛumit : Fodil El Ouartilani) yemmut ur iwala asirem-is wa ad yidir di Lezzayer tilellit. Ulac wid i t-id yemmektin, ɣas akken yefka tudert-is i tmurt-is nnig 30 iseggasen, yettwattun almi d 12 meɣres 1987 i t-id-yemmekti udabu-nneɣ, yerra-d tafekka-ines ar tmurt-is ɣer At Wertilan.

Ccix Lfuḍil Awertilani d yiwen seg wid id d-yefkan aṭas i tmurt-is. I lul ass 6 fuṛaṛ 1900 di taddart n Wanu deg At Wartilan (Sṭif), isem-is n tidet Ḥasanin Lfuḍil. Ikker-d di twacult yeɣran, baba-s yella d amasay n temɛemmert, yelmed leqran d wayen yeqqnen ɣur-s deg taddart-is.

Deg useggas 1922, wwin-tt ad isɛeddi lɛesker, irewwel-asen acḥal n tikkal. Din i yeẓra amgared yellan ger imsulta izzayriyen d wid iṛumeyen.

Sya id-yewwi tikti iwakken ad yili ɣef wudem unekcam arumi. Asmi yekfa lɛesker, ikemmel andi akken ad isegmu tamusni-is, yewwi-d tikti tamaynut i yimezdaɣ n At Wertilan. Tikti-ayi teɣza deg wallaɣ, ur yeḥsib yiwen ama d imḍebren irumiyen neɣ lquyad-nnsen. Ineggura ayi ttnadin fell-as, iruḥ iǧǧa tamnaḍt-is yerra ɣer Qsenṭina deg useggas n 1930.

Mi yewweḍ ɣer din yerra ɣer wanda yella Ben Badis akken ad ikemmel i tmussni-s. Din yebda yettufrar-d am zzit ɣef inelmaden akk yettili, syin akkin yuɣal d amasay ɣef inelmaden-nni. Aseggas n 1932, yeqqel d agensas n weɣmis Ccihab akk d ujemuɛ n yedrimen. D wayi id azal i yesɛa ɣer Ben Badis.

D netta id imceggeɛ-is ɣer tmurt n Leqbayel s isem n teddukli n imusnawen inselmen bac ad ilin ɣer tama-s, issexdam tameslayt n imawlan-is (taqbaylit), ilmend-is xilla id-ikecmen ar teddukli-ayi, ɣef aya yuɣal d aselmad (yettɛawan-it).

Di lawan-nni aṭas n imezdaɣ i irewlen si tmurt ar Fransa, tugett deg-sen ttun tamurt d wayen id-icudden ɣur-s.

Ihi Tadukli n imusnawen inselmen twala ilaq ad ceyɛen win izemren ad ixiḍ acerrig yellan, wa aten-d yerr s abrid. Ɣas akken ẓran yuɛer lḥal aṭas ma wḍen aɛdaw s axxam-is am win yewḍen azrem ar lɣar-is. Ccix Ben Badis yeddem, yessers, yuɣal igzem-itt di ṛṛay-is ; yextar Ccix Lfuḍil awertilani. Acku nenna-d yakan ɣef wazal yesɛa ɣur-s, rnu yessen 03 n tutlayin (tamaziɣt, taɛrabt, tafransist) akk d termit i d-yewwi seg tmurt n Leqbayel.

Di tlemmast n useggas 1936, yerza ar Fransa, tazwara yettemlili, ixeddem isaragen i iminigen (s twafra) s wannect-a i yessaweḍ ad issemlil iminigen n din deg tdukliwin. Yesker-d tazwara 06 n tdukliwin. Taɛekkumt ẓẓay-itt, iɣeblan ugten d ayen ur yezmzir at-yexdem iman-is, iɛedda yuzen-as Ben Badis wid ar t-iɛiwnen wa ad yili d netta i d aqerruy-nsen. Asmi yekcem useggas n 1938 ssawḍen ar 19 n tdukliwin s yisem "EL TEHDIB". 15 di Lpari, 03 di Rennes, yiwet di Marseilles. D ayen i as-d-yeglan s wuguren d udabu aṛumi neɣ d waraw n tmurt-is, ur neqbil ara ad yufrar ger-asen am Messali Lḥaǧ (yuggad ɣef umkan-is ger iminigen) i yessawḍen armi yeccetka fell-as ar Ben Badis. Imi Ben Badis yessen-it amek iga, ur ten-yumin ara. D aya i t-yeǧǧan ad yerwel ar tmurt n Maṣer deg useggas n 1939, yerra ɣer "lǧameɛ El Azher" ansi id-yewwi agerdas.

18 di furar 1944, tella-d tlalit deg Maṣer n yiwen umussu i izdin 03 n tmura (Tunes, Merruk, Lezzayer), iswi-ines ad yesken i wegdud n umaḍan n wayen i iḍerrun deg Tefriqt n Ugafa. Ger n wid i t-id-issekren ad naf Ccix Lfuḍil. Amussu-a yura aṭas n tebṛatin i wegraw n tmura taɛrabin, akken daɣen i yuzen tabratt i wegraw n tmura idduklen deg useggas n 1945 akken aten-id yesmekti belli agdud n Tefriqt n Ugafa yettekkan deg ṭṭraḍ amaḍlan wis sin ar tama n Fransa akken ad awin timunent-nsen ur d yelli ara, tqubl-iten s imenɣeyen am wayen yeḍran di 08 mayyu 1945 di tmurt-nneɣ.

Yerza sin iberdan ar tmurt n Yaman (tettidir uguren ger ugellid akk d ugdud-is). Tirza tamezwarut tella-d akken iwata yeẓra agellid-is akk d ixṣimen-is. Agellid Yeḥya yessuter deg-s as-d-iheyyi ahil n unegmi n tmurt-is di yal iḥricen (tasertit, tadamsa…).

Tirza tis snat yewwi yid-s ahil-nni ɣef wacu ara tebnu tmenḍawt n tmurt n Yaman. Ahil-a qeblen-t akk. Agdud yebɣa ad yili ubeddel s lemɣawla ixsimen-is ufan-tt d tagnit ssekren ccewal llan-d imenɣeyyen i yeglan s tmettant n uglellid Yeḥya ass n 17 di furar 1948. Yuɣal mmi-s deg umekan-is ur yeǧǧi ara ixsimen-is wa yenɣa-t wa yegra-t ɣer lhebs, yerra kullec ɣef Ccix Lfuḍil d netta i d sseba n ccwal yeḍran d tmettent n baba-s. Iceyyee akk i tmura taɛrabin ad t-ṭṭfent, tamurt ara yerr ttagin-as ad yeres yeqqim azal n 06 n wayyuren s ufella n lbabur, almi d aseggas n 1948 i t-yeqbel unebbaḍ n Lubnan s lemeiwna n kra yemdukal-is ad yili din s twafra almi tersa taluft n Lyaman. Ɣas akken, yettaru deg yeɣmisen s yismawen n weyyaḍ ɣef temsalt n tmurt-is, lawan-a yufa ugellid-nni mačči d netta i d sebba n wayen yeḍran di tmurt-is iɛedda isumeḥ-as.

S tirza-ines seg tmurt ar tayeḍ, issaweḍ ad ibeddel tamuɣli n tmura taɛrabin d tenselmin ɣef wayen i d-teqqar Fransa (agdud azzayri yeqbel s unekcam aṛumi) yerra-d deg yiwen n weɣmis "amek ihi i llan-tt tegrawliwin seg Amir Ɛebdlqader (1830-1847), At Sidi Ccix ar Bubeɣla, Lalla Faḍma n Sumer ar tegrawla n Ccix Ameqqran d Ccix Aḥeddad (1871)"

Ass n 10 mayyu 1945 yessuter seg tebratt i iceyyeɛ i Wegraw n tmura idduklen, ad nadin ɣef tidett n wayen yeḍran deg Lezzayer deg ineḍruyen n 08 mayyu 1945. Seg useggas n 1950 yessuget leqdic yerza nnig n 40 n tmura : Surya, Ṭṭurk, Swiss, Biljik, Hulland, Legliz… Yuɣal yerra tamuɣli-ines ar tmura n Asya yerza ar Lhend, Sɛudi, Pakistan, Sirilanka, Anduniz… deg useggas n 1952. Yal tamurt ar iɛeddi, ad imlil d imasayen-nsen, tugett n tmura-nni fkantt-d awal akken ad ɛiwnent Lezzayer bac ad tawi timunent.

Tebda tegrawla ass 01-11-1954, tadukli n imusnawen inselmen ur d tefki ara tamuɣli-ines. Ccix Lfuḍil d netta i yellan d aqerru n tdukli-ayi di Maser, iburk-itt ifka-d taɣuri ass n 02-11-1954 i wegdud ad yili yid-s "i yegrawliwen izzayriyen ass-a d tamettant niɣ d tudert". " Iḍ n 1 n wember 1954, llan-d nnig n 30 ineḍruyen di yal tamnaḍt n tmurt, si tilisa n Tunes ar tilisa n Umerruk, ama di temdint n Lezzayer, Bufarik, deg temdint n Iɛẓẓuzgen d Tizi Wezzu akk d tmurt n Leqbayel, si Buɣni, Delles ar Tubiret, si Burǧ Mnayel ar Tcentirt, llan-d daɣen di Qsenṭina, Tibesekert, di Wawras akk d Tbatnet."

Deg useggas n 1956, tella-d temlilit n 4 n tmura timeqranin di Ssewis (Marikan, Rrus, Legliz, Fransa), yura-asen tabratt inna-asen : "ilaq ad tafem tifrat i temsalt n Lezzayer, ad teǧǧem i wegdud ad yextir d wanwa ara yeddu wa ad tefkem timunent i Lezzayer akken itt-id tefka i tmura nniḍen". Mi yella di Lubnan, yerza ar tmurt n Ṭṭurk (tella deg ugraw n Aṭlasi) anda yessaweḍ ad d-yawi tamurt-a ar tama n tegrawla n tmurt-nneɣ wa ad t-id-ɛiwnen ad t-awi timunent. Yella daɣen deffir n usbeddi n "Ɛmer Uɛemran" d agensas n Lezzayer di tmurt-a.

Lawan-a yeṭṭef-it waṭṭan, imejjayen ssutren deg-s ad yeǧǧ niɣ ad isenqes seg leqdic-is, yugi ad iḥbes niɣ ad isenqes. Ɣur-s d tamurt-is i izwaren tizmert-is, almi d 12 di meɣres 1959 yewweḍ ar leɛfu n Rebbi deg tmurt n Turk.

D way i d Ccix Lfuḍil Awertilani yemmut ur iwala asirem-is wa ad yidir di Lezzayer tilellit. Ulac wid i t-id yemmektin, ɣas akken yefka tudert-is i tmurt-is nnig 30 iseggasen, yettwattun almi d 12 meɣres 1987 i t-id-yemmekti udabu-nneɣ, yerra-d tafekka-ines ar tmurt-is ɣer At Wertilan.
Tukkist seg uɣmis Aẓar
Jadu Jadu

Jadu d taddart deg Wedrar n Infusen, zedɣen deg-s 170.000 n imezdaɣ.

Dagi i yellan asarag d alemmas n imaziɣen di Libya
Ffɣen seg-s irgazen meqqure am:

Tmura n Jadu tusa-d g wammas n Adrar n Yenfusen, d ɣur-es amezruy d ameqran si tisi ammas n tasertit n adrad. Di tagrawla n furar kkren imdanen-ines si imezwaren d fkun ixafuren deffir tilelli. Tagrawla di idemnansen, d tusna di iɣef awnen-nsen. Arannes am izmawen di amennuɣ. 

Di-sent n tattawin n waman udjun nnanas ezzerga d tidi nnan-as nanna tala. Tmura n itermisen taqaburt tus-d af iɣef n weẓru ttasunas s allaɣ n ddunit.
Jadu di-s Mezzu, Yujlin, Talat n Umiran, Ucbari, Iṭermisen, Jjmmari, Timezɣura, Wifat, Regrag, At Inedbas, Igennawen, Tamezda.
Medden n Jadu ɣur-sen azemmur aṭas, tteggun si-s udi am tlussi. D dis trfas.
Yella di Jadu tfaska teggun mi d-tettas tafsut, qqaren-as d "Tamɣra n Tilelli".
Joomla Joomla

Joomla d yiwen CMS yesɛan tazmert tameqrant i wakken yiwen ad yesnulfu yiwen usmel Web yelhan. Ama d asmel abestuḥ n yiwen umdan ama d asmel ameqran n yiwet tkebbanit.
Ugar isalen deg usmel http://www.joomla.org/Wordpress Wordpress

Wordpress d yiwen CMS yelhan ma tebɣiḍ ad tesnulfuḍ yiwen ublug neɣ yiwen usmel. Yeshel maḍi i wakken ad yeddu. 

Ugar isalen deg usmel http://wordpress.org/CMS CMS

CMS (Content Management Sytem) d yiwen wahil s wayen yiwen yezmer ad yesnulfu yiwen usmel Internet. S wahil-a, yezmer yiwen ad yedbel asmel-is war ilɣi (yettusemma yeshel).

Ɣef umedya, aqeddac n usmel, ma yebɣa ad yernu yiwen umagrad ad yeqqen deg wagrudem n tedbelt (s yisem-is d wawal uɛeddi), ad yaru amagrad-nni, ad t-iẓer, dɣa ma yehwa-as ad t-yekles. Imiren zemren akk medden ad ẓren amagrad-a deg Internet. S CMS nezmer ad nernu taggayin anda ar ad yilin yimagraden, yal yiwen deg teggayt ines. Daɣen, imagraden zemren ad sɛun tugniwin (tikwal tugna tif inaw ɣezzifen) neɣ iseɣwan (ɣef yimagraden neɣ ismal ay icudden).

Gar CMS, yella Joomla, Spip neɣ Wordpress ɣef umedya.Firefox Firefox

Firefox d yiwen yiminig ɣef web ay yellan d aseɣẓan ilelli. Yetteddu deg Mac OS X, Windows neɣ Linux u yeɛjeb-asen xilla i medden.

Firefox extension neɣ isiɣzaf n Firefox d ihallen tzemreḍ ad ternuḍ i Firefox. Yerna llan aṭas n yisiɣzaf.

Dɣa, yal yiwen yezmer ad ibeddel Firefox ama d udem-is (sɣur yiwen usentel) ama d ihallen ay yernun azal (md. tafeggagt n yifecka, imawalen, tanefilt, atg)

D yiwen wallal s way-s yezmer yiwen ad ibeddel tutlayt n Firefox. Ihi, ma nebɣa ula d nekni nezmer ad t-id-nerr s teqbaylit!

Ugar isalen deg useɣwen https://addons.mozilla.org/fr/firefox/PHP PHP

PHP (PHP Hypertext Preprocessor) d yiwet tmeslayt n usihel n yiskripten, d ahil ilelli (”Open Source” am Linux neɣ Firefox), yelha i usnulfu n yismal Web ismussanen.

Afaylu PHP yesɛa aseɣzif “php”, amedya “afaylu_php.php”. Seddaw-a, d yiwen umedya n uskript php:
<?php
print (’Azul fell-awen’);

Aselkem n uskript-a deg yiwen uqeddac PHP ad yefk deg yimini ɣef Web:
Azul fell-awen
Ismal imezwura ttwarun s HTML (Hypertext Markup Language), d yiwet tmeslayt n usihel s ticraḍ, amedya:

<html>
<head>
<title>Amedya HTML</title>
</head>
<body>
<p>Aql-aɣ deg umagrad ɣef PHP!!!</p>
</body>
</html>
Afaylu HTML ɣur-s aseɣzif “htm” neɣ “html”, amedya “afaylu_html.htm” akk d “afaylu_html.html” kifkif-iten.

Nezmer ad nesdukkel tangalt html d tengalt php deg yiwen ufaylu, isem n ufaylu-a ilaq ad yesɛu aseɣzif “php”, amedya “afaylu_html_php.php”:

<html>
<head>
<title>Amedya HTML akk d PHP</title>
</head>
<body>
<?php
print (’Azul fell-awen’);
<p>Aql-aɣ deg umagrad ɣef PHP!!!</p>
</body>
</html>

Tura, amur ameqqran n yismal tteddun s PHP (akk d Apache d MySQL), am usmel-a akk d yismal merra ay yetteddun s Wordpress.

Ugar isalen deg usmel http://www.php.net
Lamp akk d Wamp Lamp akk d Wamp

LAMP akk d WAMP d awalen n tsenselkimt, inumak-nsen d wi:

LAMP: Linux + Apache + MySQL + PHP

WAMP: Windows + Apache + MySQL + PHP

Ihi, LAMP akk d WAMP d tigrummiwin n yiseɣẓanen, iswi-nsent ad ilint d aqeddac n yismal Web. Ticki yella LAMP deg uselkim s Linux neɣ WAMP deg uselkim s Windows, yezmer yiwen ad yesnulfu yiwen usmel Web, ad t-iẓer u ad t-ibeddel akken i as-yehwa uqbel ad yili deg uẓeṭṭa Internet.

Gar-asen yella EasyPHP (http://www.easyphp.org) i Windows, neɣ XAMPP (http://www.apachefriends.org) i Linux akk d Windows.MySQL MySQL

MySQL d yiwen unagraw n usefrek n taffa n yisefka tamasɣant.

S unagraw-a, nezmer ad nekles isefka n yiwen wahil sdaxel yiwet taffa. Deg taffa n yisefka, llant tifelwa anda ara yilin yisefka. Deg yiwet tfelwit llan yisefka yedduklen, amedya tafelwit “Udem” tezmer ad tesɛu isefka “Isem”, “Azemz n tlalit”, “Tansa”, atg.
Isem Azemz_n_Tlalit Tansa
Afrux 10/02/2008 1 aɣlad Asigna 00001 Igenni
Adeffu 02/06/2008 5 aɣlad Tibḥirt 00002 Akal

SQL (Structured Query Language) d yiwet tmeslayt n usihel s wayes yezmer yiwen ad yesteqsi yiwet taffa n yisefka. Ma nra ad nessin azemz n tlalit n yiwen isem-is Adeffu deg tfelwit Udem, nezmer ad naru s tutlayt SQL:
select Udem.Azemz_n_Tlalit from Udem where Udem.Isem = ‘Adeffu’;

Ad naf:
Azemz_n_Tlalit
02/06/2008

Iwakken ad nernu yiwen wudem deg tfelwit Udem, nezmer ad naru:
Insert into Udem values (’Tafunast’, ‘12/05/2008′, ‘25 aɣlad Adaynin 00005 Taddart’);

Tafelwit Udem teqqel:
Isem Azemz_n_Tlalit Tansa
Afrux 10/02/2008 1 aɣlad Asigna 00001 Igenni
Adeffu 02/06/2008 5 aɣlad Tibḥirt 00002 Akal
Tafunast 12/05/2008 25 aɣlad Adaynin 00005 Taddart

Akka, taffawin n yisefka, neḥwaj-itent iwakken ad nejmaɛ isefka n yiwen wahil neɣ n yiwen usmel Web sdaxel tifelwa. SQL d yiwet tmeslayt i taffawin n yisefka. MySQL d yiwen unagraw anda llant taffawin n yisefka.

Asmel unṣib : www.mysql.comApache Apache

Apache d aqeddac HTTP, d yiwen useɣẓan ilelli n Apache Software Foundation. Aqeddac Web neɣ aqeddac HTTP d yiwen wahil iqebblen isutar HTTP sɣur amsaɣ Web (i.e. iminig ɣef Web), dɣa yettafk tiririyin HTTP, s umata d isebtar Web. Gret tamawt, aselkim anda yella wahil aqeddac Web, ula d netta (aselkim-nni) isem-is aqeddac Web!

Asmel unṣib : http://httpd.apache.org/GIMP GIMP

GIMP (GNU Image Manipulation Program) d afecku n wunuɣ. D aseɣẓan ilelli. D ahil i wunuɣ, taklut, asider n tugniwin, atg. Ɣur-s aṭas n yisiɣzaf.

Yetteddu deg Linux, Windows akk d Mac Os X.

Asmel unsib : http://www.gimp.org/GCompris GCompris

GCompris d yiwen useɣẓan n usegmi ay yesɛan aṭas yiqeddicen i warrac ger 2 d 10 n yiseggasen.

Iqeddiccen-is tikwal d iwuraren, maca yalas d usegmisnen. Ad d-tafem iqeddicen deg yiḥricen yetteddun :


GCompris yesɛa ugar n 100 yiqeddicen u mazal ar sdat. GCompris d aseɣẓan ilelli, ihi tzemreḍ ad t-tbeddleḍ s lebɣi-k(m) neɣ i usnerni-s, neɣ ahat ad asen-t-tefkeḍ i warrac n umaḍal merra.

Ugar isalen deg usmel http://gcompris.netArminya Arminya

Tigduda n Arminya neɣ Hayastan s tutlayt tarminit d tamurt idurar d-yezgan gar ilel aberkan d yilel Caspian. Tesɛa tilisa d Iran, Azerbiǧan, Tturk d Jurjya.
Tewwi azarug ines deg 1991. Tamanaɣt ines d Yerevan.
Elizabeth II Elizabeth II

Tagellidt n Tgelda Yedduklen d Irland Ugafa seg 6 di furar 1952 ar assa.Tlul ass n 21 di ibrir 1926.
Kurdistan Kurdistan

Kurdistan d tamurt war azarug d-yezgan di Asya ger timura n Tturk, Lɛiraq, Iran d wamur amectuḥ n Surya d Arminya.Tesɛa ger 25 d 30 imlyan n imezdaɣ.

Di Lɛiraq, Kurdistan yesɛa timanit deg tmurt tafidiralit.
Tubiret Tubiret

Tubiret ( s tefrensist : Bouira) d tamdint i d-yezgan deg unẓul-amalu n tmurt n yiqbayliyen, d nettat i d tamanaɣt n tnebḍit n Tubiret.

Burǧ Bu Ɛririǧ Burǧ Bu Ɛririǧ

Burǧ Bu Ɛririǧ d tamdint daɣen d tamaneɣt n twilayt n Burǧ Bu Ɛririǧ, imezdaɣ-is xelṭen, llan deg-sen Leqbayel d waɛraben. 
Jijel Jijel

Tamdint n Jijel, d tamanaɣt n Tawilayt n Jijel, Tesɛa azal n 134839 imezdaɣ (2008). Irumiyyen llan qqarn-as "Djdjelli".
Buɛfif Buɛfif

Ussan send Amenzu n Tefsut

Buɛfif d yiwet seg leɛwayed n tmurt n Leqbayel. Buɛfif yettemcabi ɣer tmeɣra n « Halloween » n Irumiyen. Ussan ineggura n tegrest, ad tennulfu yiwet n terbaɛt n ilemẓiyen tin ara d-itezzin ɣef yakk taddart, tawwurt s tewwurt, ur tettağğa ula d yiwen n wexxam.

Anwa i yettilin deg Buɛfif :
-Amɣar (Abuɛfif, Ameryus) win yettlusun aqric,
-Tabuɛfift (Tameryust) ad iḥezzmen akk iman-is,
-Aberraḥ
-Wid yekkaten tajewwaqt d ubendayer
-Ilemẓiyen nniḍen

Tarbeɛt-a mi ara d-taweḍ ɣer wemnar n wexxam, aberraḥ ad isuɣ :
Aberraḥ : Kker ad yeskker Rebbi seɛd-ik !
Ilmeẓyen : Wamin !
Aberraḥ : Ad aken-igg Rebbi am tɛeqqayt n ččina, suffela tecbeḥ zdaxel terbeḥ !
Ilmeẓyen : Wamin !
Aberraḥ : Ad aken-igg Rebbi am tqermudin, wa ad-yeddal wa !
Aberraḥ : A d-irr Rebbi lɣiyyab bxir weɛlaxir !
Aberraḥ : Ad aken-yekkes Rebbi seg lḥif !
Ilmeẓyen : Wamin !
Aberraḥ : Ldi tawwurt ad yeskker Rebbi seɛd-ik
Ilmeẓyen : Wamin
Aberraḥ : A k-iḥrez Rebbi arraw-ik !
Ilmeẓyen : Wamin
Aberraḥ : Ad iceɛceɛ Rebbi tafat-ik
Ilmeẓyen : Wamin !!!!

Ilmeẓyen (S ccna) :
Wa Ḥmami Wa Lmami
Ma d tamellalt ad tt-nawi
Attan deffir ukufi

Ad s-sserḥen s tjewaqqt d ubendayer, Ameryus d Tmeryust ad ceṭṭḥen, wiyeḍnin ad kkaten afus. Bab n wexxam a d-yeffeɣ, a d-yawi yid-s kra (Timellalin, ččina, idrimen, lbaṭaṭa, acedluḥ…). Umbeɛd Ameryus ad yeɣli ɣer lqaɛa, zeɛma yesker. Ur d-yettaki ara alamma fkan-as ayen i d-yefka bab n wexxam ad t-yesriḥ. Sinakkin ad beddlen axxam nniḍen..Asenǧaq Asluvini Asenǧaq Asluvini

Asenǧaq n tmurt n Sluvinya ilul-d ass n 2 deg meɣres. Zik tamurt-a tella s ddaw n tecḍaṭ n Yuguslavya

Krad (03) initen (couleurs) skanayen-d Initen ipanslavyen

Tehrew n usenǧaq d azgen n teɣzi-ynes: 1:2.

Ma yella nekkes-as "l'écu"-nni i usenǧaq n Sluvinya, ad yuɣal yettemcabi ɣer win n Rruss, ɣas ma yella mačči kifkif deg teɣzi d tehrew.Brahim Brahim

Brahim (s tɛebrit אברהם "Abraham") d agraz deg tawrat d leqran. Ɣur Wudayen yella Brahim uday amezwaru. D Isḥaq mmi-s.
Muḥemmed Muḥemmed

Muḥemmed (s teɛrabt محمّد - "Muḥammad") s teɣzi ("محمّد إبن عبد الله", Muḥemmed ibn Ɛebdellah), ɣer inselmen, d imcaeyyeɛ aneggaru n Rebbi i d-yesnulfan wajjed n Tneslemt. Ilul di Mekka deg useggas n 570 (Aseggas n Ilu) ass n 12 deg ayyur Rabiɛ al awal (tafsut tamenzut) (20 yebrir). Yemmut i Lmadina deg useggas n 632.

Ɣer wid yettamnen s yiwen rrebi, Muḥemmed yekfa timceggaɛt i d-yebdan s Brahim. i tudert-is, yella yeqqar Leqran (awal-is i d-iceggeɛ rrebi s yiles n Ǧebril) i yemdukkal-is (ṣaḥaba). Leqran yettwaru deg asmi yemmut. Muḥemmed yeğğa-d daɣen Ssunna, dayen yak i d-yenna neɣ i yexdem.
Abbé Pierre Abbé Pierre

Abbé Pierre, neɣ Henri Grouès, ilul ass 5 ɣuct 1912 di Lyon yemmut ass 22 yennayer 2007 di Paris
1912 1912
1464 1464

Asebter agi n usegas n 1464.
Jeanne de France Jeanne de France

Jeanne de France ( tlul ass 23 ibrir 1464 di Nogent-le-Roi - temmut ass 4 furar 1505 di Bourges).
Nogent-le-Roi Nogent-le-Roi
Madonna Madonna

Madonna, tlul ass 16 ɣuct,1958 di Bay City, tacennayt n Pop.
Akud Amsideg Amaɣrad Akud Amsideg Amaɣrad

s tfransist Temps universel coordonné (UTC, d'anmekni ǧar taglizit CUT "Coordinated universal time" aked tafransist TUC) amḍan amekran n tmura arranṭ d'abuḍ b akud aɣrim agraɣlan.
Stauffenberg Stauffenberg

Stauffenberg yezmer ad yilli :
Muriṭanya Muriṭanya

Muriṭanya d tamurt n utaram n Tefriqt n Ugafa. Tamaneɣt-nnes d Nwaqcuṭ.


Abunsay Abunsay

Abunsay (seg tajaponit 盆栽, bonsai, asuddim seg tacinwat 盆栽, pénzāi, « aẓẓu, at lethud s yemɣi deg taqbuct »), yella deg wensay n ccinwa, d tejra s yezra , ma deg wensay n japun, d tejra deg taqbuct. Tejra neɣ imɣi yagi tarrant tetɣima kan d tamecṭuḥt s wefras, daɣen teqnen-as icegawen-is. tbeddil-as taqbuct iwakken as farsen iẓuran-is yefren akk d tid yellan sufel n wakal (nebari), iwakken atsarren am tejra deg umadaɣ.

Nezmer ad nini, timlilit n wemdan d tbunsayt n ugama teḍra-d deg ugama. D tidet, deg tazwara d agama i d-yurwen isekla uɣricen neɣ ayen i umi nettini tabunsayt n ugama. Meqqin isekla-a deg wakal n yidurar neɣ ayen umi neqqar amedɣaɣ.
Iger-asen tamawt wemdan, yufa, gemmunt tbunsayin n ugama deg wakal igellil ur neṣliḥ ara i yemɣan nniḍen s umata.
Acku mi ara yemɣi useklu deg yir akal, seg wakken yenḥaf, iɣerrec, yettxaṣṣa ama deg teɣzi ama deg tehri. 
Tlul-d tẓuri n ubunsay deg tmurt n Ccinwa. Snulfan-tt-id ineḍfaren n ddin acinway. D nitni ay yesduklen imɣan d useklu,
ẓẓan-ten deg uḥabus. Rennun i uḥabu-nni tawennaḍt ay deg ttidiren yemɣan d yisekla am yedɣaɣen d waman...atg 

Iswi n waya akk d aslali n twennaḍt meẓẓiyen n ugama deg yexxamen-nsen. Yeḍra-d waya i tikkelt tamezwarut, ɣef wakken d nnan inmezrayen, deg tallit n tgelda n Ihaniyen (les Han). D tagelda yellan seg 2o6 qbel Sidna Ɛisa ar 220 seg d ilul. Ttbut n waya, Ufan yemnuda aẓekka deg 1971 n ugeldun Zhang Huai yemmuten deg 705. D ageldun yedren deg tallit n tgelda Tang (618 ar 907). Ufan deg uẓekka-nni yiwet n tfelwit n teklut icebḥen. Teskan-d tfelwit-nni, sin iqeddacen n ugellid, wwin-d ger ifassen-nsen iḥabusen n wakal. Deg iḥabusen-nni, llan yemɣan akked tbunsayin. Maca zwaren-ten s uẓu n yemɣan deg uḥabus yiferɛunen. Zik, teẓẓun yiferɛunen imɣan ssexdamen i wucci d tesnajya. Snulfan-d aḥabus ahat i wakken ad ttawin yid-sen imɣan-nsen mi ara beddlen amḍiq. Azal n 4000 iseggasen aya seg-mi teẓẓun iferɛunen imɣan deg uḥabus. 

Sakin, ɛanden-ten Yegrikiyen, Yibabiluniyen, Yifarsiyen d Yihendiyen. D amedya n ugama, d beqqu n wemdan ad d-yessemɣi aseklu akked teẓgi meẓẓiyen deg wexxam-is i d-yesnulfan taẓuri n ubunsay. Deg tallit-nni macci “Abunsay” i seqqaren, qqaren-as icinwiyen : Penjing (pénjǐng 盆景). Abunsay d isem d yekkan seg tutlayt Tajapunit. Deg tgelda n Qin (220 - 581) ay d-yennulfa wuẓu n yiwen useklu deg uḥabus. Ibeddel yisem n tẓuri, uɣalen ttinin-as Pansai(pénzāi 盆栽).

Tekcem-d tẓuri n ubunsay i tikkelt tamezwarut ɣer tmurt n Japun ger lqern wis XI d wis XII. Wwin-tt-id ineḍfaren n Tbudit, tedda-d d unekcum n ddin Abudi ɣer tmurt n Japun. Sakin, tekcem ar tmurt n Kurya. Deg tmurt n Japun i tennarna tẓuri n ubunsay.

Fɣen-d deg tallit-nni sin yedlisen imezwura deg umaḍal yefkan ilugan i wesbunsey n tbunsayt, ssufɣen-d kra iɣaniben.

Ɛeddant tsuta n yinaẓuren, ar assa, yal yiwet deg-sent tewwi-d kra. Yal tasuta terna-as i tẓuri n ubunsay cbaḥa, tefres-as ayen ay icemten. Tennerna tẓuri n ubunsay, teḍfer akud am tẓuryin nniḍen deg umaḍal amedya n teklut , tasreɣta ...atg

Teffeɣ-d i tikkelt tamezwarut tẓuri n ubunsay seg tmurt-is Japun, Ccin akked Kurya ɣer umaḍal deg useggas 1909. Deg temzikent tagraɣlant ay d yeḍran deg tmanaɣt n tmurt n Legliz, Londre, ay bdan ttissinen yemdanen d acu ay d abunsay.

Assa, ggtent tmura yesɛan iɣerbazen yesselmaden taẓuri-a akked tiyaḍ. Sselmaden tiẓuryin n yiǧuǧǧagen , tid n yisekla imudduren (Abunsay), n yimɣan izegzawen (Ikebana) akked yimɣan ikiwanen (Affar).

Afras n yiẓuran yettili-d s umata yal sin neɣ kraḍ iseggasen, neɣ tikwal mi ara nbeddel aḥabus i tbunsayt-nneɣ.
Brussel Brussel

Brussel d tamanaɣt n tmurt n Biljik. "Brussel" s tahulandit, "Brüssel" s tamlanit, "Bruxelles" s trumit.
Ḥmed Uyeḥya Ḥmed Uyeḥya

Ḥmed Uyeḥya neɣ d Aḥmed Uyeḥya d asertay adzayri. Yella d aneɣlaf amezwaru 4 n tikkwal deg tmurt n ledzayer (Tikkelt taneggarut tella gar 2017 d 2019).
Entrena Entrena

Entrena tella d taddart tezga-d g umalu anzul n tmurt n Spanya.
Zaragoza Zaragoza

Zaragoza d tamdint u d tamaneɣt n temnaṭ n Zaragoza, tezga-d deg umalu anzul n tmurt n Spanya.
Logroño Logroño

Logroño d taɣiwant tezga-d deg umalu anẓul n tmurt n Spanya.
Ṭaher Aweɣlis Ṭaher Aweɣlis

Ṭaher Aweɣlis:الشيخ طاهر بن صالح بن أحمد بن موهوب السمعوني الجزائري الوغليسي

Tesmekta-d tidukla GEHIMAB amusnaw Taher Aweɣlis i tikelt tamezwarut.Aya yella-d ilmend n ssalun n tussna yitran n Bgayet ideg d-yella usekfel n udlis i yura deg uḥric n usiḍen n wakud"Da-irat fi maɛrifat al-awqat wal ayyam". Argaz-a yettwasnen s yisem : Cheikh Tahar El Djazairi El waghlissi Essemaouni, ilul di tmurt n Suriya deg useggas n 1852.D baba-s Saleḥ at Ccix yeɣran di temɛemmert n taddert-is:Semɛun(Sidi Lḥaǧ Ḥsiyen) i d-yezgan di tɣiwant n Chemini,i yunagen ɣer tmurt-a deg useggas n 1847. Yelmed Ṭaher Aweɣlis tamusni-s tamezwarut ɣer baba-s yellan d lmefti n lmedheb amaliki din di Suriya.Rnu ɣef temsal n ddin,yesselmed-as baba-s taqbaylit i yes-s yettmeslay akken ilaq akked warraw n tmurt-is i yellan dinna s waṭas.Mi d-yemmed yekcem ɣer uɣerbaz amezwaru anda i yelmed taṭurkit akked tfarsit d tusniwin yecban:tusnakt,tussna yitran d tussna ugama.Syin yekcem ɣer tesnawit ideg yelmed tafransist akked tutlayin ticerqiyin-nniḍen.S wakka ad yuɣal yessen azal n tmanya tutlayin:taqbaylit,taɛrabt,taṭurkit,tafarsit,takučikit,tasiryanit,taɛebrit akked tefransist. Dɣa s tneggarut-a ara d-yeldi tiṭ-is ɣer tɣerma yennernan imiren di tmura umalu. Asmi yella d ilemẓi ixuleḍ aṭas seg lecyax n ddin,ladɣa wid ur nelli ara d imṭurfa.Aya ad t-yeǧǧ ad yuɣal d win ur nzeddi ara di kra n usekkud neɣ lmedheb ɣas ma llan wid i yettcuddun ayen i yexdem ɣer tirmad n umussu n yislamawiyen yellan di tallit-nni.Netta ixuleḍ akk tirebbaɛ n ddin yegten di tmurt n Ccam:cciɛa,dduruz,imasiḥiyen d wuwdayen.Ger yimdukal-is,amestecreq ahungri Ignace Goldziher(1850-1921) i werǧin yettamen s tesreḍin.Amusnaw-a,yerra ɣer tutlayt talmanit yiwen seg yidlisen-is i yura di taɣult n lfilulujiya"Tawǧih annaḍer ila usul al-ater".

Yebda leqdic-is usnan,asmi i yella d aselmad deg yiwen uɣerbaz aṭurki i d-yezgan di temdint n Dimecq.Yeslul-d yiwet tdukla tusnant i d-yellethan s ujmaɛ n yidlisen iqdimen akked unadi ɣef tarrayin n uselmed s tutlayt taɛrabt.Ifures tagnit n wassaɣen yelhan i yesɛa akked lwali aṭurki Medhat Pasha(1822-1883) akken ad yeqdec mebla tugdi,u yerna iɛawen-it mliḥ wa yeṭṭfen adabu imi i iga ger yifassen-is akk allalen i t-ilezmen.S wakka ijmeɛ-d xilla n yidlisen iqdimen iɣef kebsen kra yimdanen deg yixxamen-nsen neɣ di leǧwameɛ.S yes-sen yeslul-d snat n temkerḍiyin timeqranin i mazal ar wass-a:"Dar al-kutub adhahiriya" di Suriya d "al-maktaba al-xalidiya" yellan di Yirucalim(Lquds). Deg 1871,yera-t lwali n ccam(Mithat Pasha) d amaswaḍ n yiɣerbazen imezwura.Di tallit-nni ur ggiten ara yiɣerbazen u yerna s tutlayt taṭurkit kan i yesselmaden.Rnu ɣur-s imawlan ur ttaken ara arraw-nsen ad ɣren ladɣa tiqcicin. Tilelli i as-tefka tedbelt n yimiren,teǧǧa-t ad yaf tifrat i wuguren-a n uselmed.Yesnerna amḍan n yiɣerbazen di akk timnaḍin n tmurt n Suriya,yelletha-d s useɛlem n yimawlan s tixuṭṭert n uɣerbaz,iqenneɛ-iten akken ad serḥen i tarwa-nsen ad tɣer abeɛda tiqcicin. Nnig n waya,ɣef wakken yura Dr Mazen Al-Mubarek(tasdawit n Doubai):"Cheikh Tahar El Djazairi ilmend n leqdic-is,yessaweḍ di kra kan n lweqt ad yerr taɛrabt d tutlayt n uselmed s wudem unsib".Aya yella-d s sebba n leqdic-is di tira n yidlisen uɣerbaz d wahilen uselmed i werǧin llan weqbel s tutlayt-a.Yerna daɣen yessileɣ-d aṭas n yiselmaden iwakken ad smersen deg unnar asenfar-a amaynut. Wid i yuran fell-as,cehden-d akk dakken"D tamusni-is n tutlayt tafransist i t-iɛawnen iwakken ad yeg s taɛrabt ahilen n uselmed icuban ɣer wid n tmura umalu".

Rnu ɣef leqdic-is apidaguji,yura aṭas n yidlisen deg uḥric n tesreḍt akked umezruy.Yeslul-d daɣen ayen umi semman:"Aqusis n Dimecq"ideg yessemliliy imusnawen d yirgazen n tsertit n tallit-nni.Deg uqusis-a sqerdicen timsal icudden ɣer tmetti d taluft n uslelli n tmura wwaɛraben yellan ddaw uzaglu aɛutmani.Taneqqiṭ-a taneggarut,tewwi-yas-d taɛdawit n udabu i yeqlen yetnadi fell-as akken ad t-yeṭṭef. Deg useggas n 1907,yerwel ɣer tmurt n Maser anda i yelletha d tira n yidlisen akked tɣamsa.Di tmurt-a yesɛedda ussan-is di lḥif imi yugi ad t-yesseqdec udabu i as-d-yettwehhin yal tikelt s yimukan ɛlayen.Netta yenna ɣef temsalt-a:"Ad ken-wessiɣ ɣef leqraya.Acu kan yelzem ɣef yal yiwen deg-wen ad yexdem tafellaḥt neɣ tjara neɣ kra n ssenɛa akken ur d-yettegray ara d aḥlil ɣer wid yeṭṭfen adabu.Wi ma uḥwaǧen-ken ad ken-sxedmen neɣ mulac ad ken-ǧǧen i laẓ".

Ccix Ṭaher d win yuɣalen ɣer Suruya asmi tewwi timunent-is deg 1919.Din rrant d anemhal ɣef temkerḍit i d-yeslul neta yakan(Dar al-kutub al-ḍahiriyya),rnan fkan-as amkan di tkadimit n tutlayt taɛrabt. Acu kan ur yerni ara aṭas di tudert,imi yewweḍ leɛfu Rebbi deg 1920,aseggas mbeɛd tuɣalin-is.

S wakka,Ṭaher Aweɣlis ad yernu isem-is ɣer zmam n yimaziɣen umi tettunefk tegnit di tɣermiwin tberraniyin akken ad ufrarin di tmusni.Am netta am:Ben Ǧerrum,Saint Augustin,Apulée d wid-nniḍden i d-yeǧǧan limarat deg umezruy n talsa. Tamurt n Lezzayer iɣer ttuɣalen yiẓuran-is,terra-yas tijmilt s tukci n yisem-is i yiwen uɣerbaz alemmas i d-yezgan di Lebyir(Lezzayer tamaneɣt).Amagrad-a daɣen i nebɣa ad as-yili d tijmilt,ad t-nextem s wawal-is: "Tuksa n tmusni ɣer yiɣerfan yetqeddmen d ayen yelhan s waṭas,mačči am wakken i ttwalin yibhimen dakken aya d aswiɣi".
Párvusz Párvusz

Párvusz (ilul s yisem n Norbert Kiss, 1 Meɣres 1981) d anaẓur amsuneɣ Ahungri.

Yeɣra di Budapest d Szeged. S umata taẓuri n Párvusz tebna ɣef lmidad n Cinwa, tikwal yesseqdac taklut n waman, maca iniyen lsas zgan d aberkan d umellal.
Anaẓur Ahungri Endre Szász d unaẓur Alman M. C. Escher ɣur-sen tazrirt (influence) ɣef tẓuri-ines. Di 2004, yufa-d aɣanib-is (style), imi zik yella yettales kan I tifelwa n sin inaẓuren-nni I d-nebder. Di 2005, yunag ɣer Lapland, sinakkin yuɣal-d ɣer Hungri anda I yebda asuneɣ n kra n tugniwin s izamulen n Saami. Tafelwit-is yufraren di tallit-nni d Saami Mona Lisa, I yenzan di Nurvij. Di 2007 sa (sebɛa) n tfelwa I d-yesken deg temsikent Tanurvijit di Tromsø.[5] Di 2009 yefren abrid nniḍen di tẓuri, yebda inneǧǧer deg usɣar.
Monica Vitti Monica Vitti

Monica Vitti, s yisem-is n ṣṣaḥ Luisa Maria Ceciarelli, taktrist taṭelyanit tlul ass n 3 wamber 1931 di Roma.

Monica Vitti tekcem g Konservator n taẓuri tamugit n Roma (Accademia d'arte drammatica Silvio d'Amico) g useggas n 1953, umbeɛd-agi tevda lxedma taktrist-inse g uteatro d tiliẓri. 
Asaru amezwaru-ines, "Le dritte", iffeɣ g 1958.

G iseggasen 1960, turar aṭas d-id umseḍru umeqran Michelangelo Antonioni, surtu-as g usaren "L'avventura", "Di eklips", "Iḍ", neɣ "Aneẓruf azeggaɣ".

Texdem tanit d imseḍruwen imuqranen wiyaḍ, am Pier-Paolo Pasolini neɣ Luis Bunuel.

Huang Xianfan Huang Xianfan

Huang Xianfan, yella d anmezray n Ccinwa. ilul-d ass 13 nwember n 1899 g Fusui, yemmut ass n 18 janvier 1982 g Guilin, Guangxi. 

Deg usseggwas n 1926, Huang ikcem ɣer tesdawit n Pekin(neɣ Beijing) di Ccinwa, alamma d 1935. Huang, ilha-d s amezruy(stôria) d trakalt (géographie). Deg usseggwas n 1935, Huang ikcem ɣer tesdawit n Tokyo di Japon, alamma d 1937. Huang, ilha-d s amezruy d tafelsuft. Deg useggas 1941, Huang yuɣal d aselmad n amezruy di tseddawit n Sun Yatsen. Seg useggas n 1943 armi d aseggas n 1953 iǧǧa aselmed di Guilin, yuɣal ar tesdawit n Guangxi. Seg useggas n 1954 armi d aseggas n 1982 iǧǧa aselmed di Guilin, yuɣal ar tesdawit enseignants n Guangxi.



Tidyanin n Tintin d Milu Tidyanin n Tintin d Milu

Tidyanin n Tintin d Milu d azwel n yiwen umeseḍfer n tesfifin yettwasunɣen ("bande dessinées") i d-yesnulfa umsuneɣ abelǧik Hergé (1907-1983), isem i d-yexdem imi yetti isekkilen imenza n yisem-is n tilawt (R, G) : Georges Remi.
Amseḍfer-a yettussizreg-d i tikkelt tamenzut ass 10 yennayer 1929 deg “Le Petit Vingtième”, isebtaren i ymeẓẓyanen n aɣmisuɣmis abelǧik “Le Vingtième Siècle”.
Ṭelyan Ṭelyan

Ṭelyan neɣ Tagduda Taṭelyant, (s Tṭalyanit: Repubblica italiana) tezga-d di Turuft (Oṛoppa). Ṭṭelyan tekcem di Tadukli en tmura en Turuft (Tamunt Toṛoppant). Tutlayt tasirant (tunṣibt) ines d Taṭalyanit.

Tamurt n Ṭelyan d tamurt tameqqrant deg umezruy n umaḍal: d agi i tulli tamdint n Roma.
Tamɛadut n yiqbayliyen Tamɛadut n yiqbayliyen

Tamɛadut n yiqbayliyen yiwen addud yeẓ aṭas g tmurt Dzayer. Meɛna-s tamɛadut n yidles uqbayli, d tutlayt taqbaylit, neɣ n tmurt n iqbayliyen amek tella.

Tamɛadut n yiqbayliyen tella usegmi unsib n kra n iwanaken izzayriyen areqqal uzarug n Lezzayer. Akter-as yella gar 1965 i 1980, ddaw leḥkem n udiktator Huwari Bumedien. Gar iseggasen-a, tapolitikt tansibt tella ad-sekked Dzayer am tamurt tajakobinit, ulac g-it umkan i tutalyin d ydlisen i xṭan taɛrabt d aɛraben.

Addud-agi yewwi i tafsut n Imaziɣen g useggas n 1980, d alama tafsut taberkant n 2001.

Areqqal tilluli n ikebbaren islamasiten g tagara n iseggasen 1980, tamɛadut n yiqbayliyen tekcem tanit i umusu apolitiki-agi.

Mark Zuckerberg Mark Zuckerberg

Mark Elliot Zuckerberg ilul ass n 14 mayyu deg Dobbs Ferry (tamnaḍt n Westcher I d-yezgan deg New York), seg yiwet n twacult tudayt tamarikanit, imawlan-is i sin yid-sen d imejjayen, gma-s mazal-it deg tsedawit n Harvard. D asenselkam (informaticien), yerna d aɣella n tkebbanit (chef d’entreprise), d netta daɣen i yeṭṭfen amkan ameqqran deg usmel n Internet n uẓeṭṭa imetti n Facebook.

ɛla ḥsab n umsizwer n Forbes 2008 n sɛayat timeqqranin n umaḍal, sɛaya n Mark Zuckerberg tewweḍ ɣer 1,5 melyar n idularen. 23 iseggasen deg leɛmer-is, yewwi azwel (titre) n ilemẓi amerkanti yakk deg umaḍal.

Imi yella d anelmad deg tesdawit n Havard, tusa-yas-d tikti ad d-yesker yiwen uẓeṭṭa imetti I yinelmaden, dɣa yessihel-d (programmer) deg texxamt-is tasedawit talɣa tamenzut n Facebook, i d-yessuffeɣ deg useggas n 2004. Cciɛa yewwi-tt imir-nni yakan ɣur inelmaden n tsedawit, dɣa drus kan akka n wakud sseqdacen-t iɣerbazen nniḍen, send (uqbel) ad d-yeffeɣ i medden irkelli. Deg 2007, Facebook yuɣal d asmel wis-7 ɣer wacu i d-rezzun midden s tuget, dɣa takebbanit tessaweḍ ɣer 15 imelyaren n idularen. Mark Zuckerberg ɣur-s 20% deg imuren n tkebbanit.

Ɛla ḥsab n uɣmis n Wall Street, deg mayyu 2009, yiwen imsefti arusi yessumer-d (proposer) 200 imelyan idularen I waken ad yessiweḍ ihri (capital) n tkebbanit ɣer 10 imelyaren idularen, dacu kan yecreḍ ad yesɛu amkan deg usqamu n tedbelt (conseil d’administration). Maca Mark Zuckerberg yugi, acku netta yenna ur iqebbel ala isumar ara s-d-yernun deg cciɛa i uẓeṭṭa-ines imetti. 

Deg umsizwer n yimdanen i yesɛan afud deg umaḍal, i texdem tesɣunt Time deg 2008, yewwi amkan wis-52.
Muzee n Orsay Muzee n Orsay

Die muzee n Orsay (s tafransist: Musée d'Orsay), Yiwen umuzee yella g temdint n Paris, g tmurt n Fransa.
Aseggas n teldit: 1986

Tajumma: 57 400 m²

G useggas 2007: 3 200 000 irzuwen
<br clear="all">
www.musee-orsay.fr
Aẓeṭṭa imetti Aẓeṭṭa imetti

Aẓeṭṭa imetti d taffa n yiferdusen imettiyen am yimdanen neɣ tuddsiwin timettiyin, yettwacudden deg uga-nsen s isɣewnen (iseqnen) i d-yesker usmeskel imetti.

Iẓeḍwan imettiyen zemren ad d-ttwixelqen s biεmada ilmend n usimɣer neɣ usnerni n kra n uẓeṭṭa yellan yakan (tawuri, tadukli). Llan daɣen wasnasen n Internet i d-yettakken afus n tallelt i wakken yiwen ad yezmir ad d-yaf imdukal, amesmu amzenzi, tawuri neɣ ayen nniḍen. annect-a d amahil n srabes n umyuqqen n iẓeḍwan.Confucius Confucius

Confucius (tacinwat:孔子; pinyin: Kǒng zǐ; Wade-Giles: K'ung-tzu) yella d amessinen n Ccinwa. Ilul-d ass 551BC g Qufu, yemmut ass n 479BC, d founder n Confucianism.
Sidi Sliman Sidi Sliman

Ttebyita “zerda” n Sidi Sliman

Yal mi ara inessef waggur n ɣuct, tettili-d ttebyita n lemqam n Sidi Sliman, i d-ttheyyin 2 tudrin Lmecta d At Sellam, i d-yezgan di tɣiwant n Iɣrem tama Uqbu. Sidi Sliman, akken i d-qqaren, d yiwen lwali gar lawliya i d-yusan si Fas di tmurt n lmerruk ɣer tmurt n leqbayel. Yedder gar lqern w-16.

Di tirza-nneɣ ɣer dinna, yella-yaɣ-d umeslay d wid i d-iheyyan ttebyita. « Zzerda-agi, nxeddem-itt 2 yiberdan deg useggas ; tamezwarut tettili-d di tefsut, tis snat deg unebdu. Tikelt-a, nezla 9 yezgaren d 25 n yiqelwacen, tugget d sadaqa i d-ttusedqen. » i aɣ-d-yenna Dda Leḥlu Benamara, yiwen n yimḍebbar n At Sellam.

Ma yella d iswi-ines, yal yiwen amek i tt-yettwali ; temxallaf tmuɣli gar yimeqqranen d yimeẓẓyanen. Dda Salaḥ, yiwen n umɣar i yekkin deg ugraw n ddɛawi n lxir, yettawli-tt d asfillet ɣer wayen yelhan am wakken i aɣ-t-id-yenna deg wawal-is : « d tagnit n usdukel n ccmel, d useḥbiber ɣef leɛwayed iwakken ad d-qqimen ad tent-id-afent tsutwin i d-iteddun. ». Ma d Nna Ferruǧa, yiwet n temẓayert, tenna-k : « zik yeɣli-d llaẓ ɣef medden, dɣa ttgen lwaldin-nneɣ tameɣra-agi iwakken ad ččen s tawant, axi tikelt di tudert-nsen, ula d ameksa d umuḍin ttaǧǧan-asen amur-nsen. » Ma yella d ilmeẓyen, tezzi tmuɣli-nsen ɣer tullas kan : « di ttebyita kan i nettwali zzin uffir yeffren deg yixxamen, d tagnit n zzwaǧ, d acu kan ad tmuqleḍ kan s wallen, lehdur d ? interdit alamma yenɣel seksu. » i d-yenna Sliman seg taddart Lmecta.

Leqdic d wamek i d-yettili

Ar ass-a, leqdic deg ttebyita n Sidi Sliman, mazal yettili-d s wallalen d iqburen, d ayen i d-irennun di ccbaḥa-s. Amek ?

Di 2009, ad naf asewwi mazal-it ɣef yisɣaren. Ddurt uqbel ad taweḍ tmeɣra ; d imezdaɣ n tudrin-agi ay yettruḥun i uzdam n yisɣaren. « Times n tqecrin n ubelluḍ trennu-d lbenna i ṭṭɛam i ntett di Sidi Sliman », i aɣ-d-tenna Nna Messaɛd, yiwet n temḍebbert ɣef tneftalin n seksu. Maca, ayen uɣur tezzi lwelha s waṭas d tifeḍniwin ideg sewwayen lmerqa, ttwaxedment s nneḥḥas. Ɣef waya, yenna Dda Rabiɛ : « akka i asent-id-cfiɣ, yenna-k baba di ddula n uterki i tent-id-uɣen. »

Ttebyita n Sidi Sliman ur tettɛedday ara kan akka mebla ẓẓdiḥ. Ad yifsus yiḍ ɣef yiqeddacen yessewwayen alamma yuli wass, ɣef yimẓuyar yettɛawazen yid-sen. Tteksen jjiq s ccḍeḥ, d ucewwiq !
Amunen Amunen

“Amounen” amud n tullisin

“Amounen”, d yiwen n wamud n tullisin i d-yura Mass Ait Slimane Hamid, i d-yeffɣen deg waggur n meɣres yezrin sɣur tizrigin Oasis des artistes di tmurt n Fransa. Deg wamud-agi, Hamid s tira-s yesrezfaɣ seg tullist ɣer tayeḍ ɣer yixef n umdan, akken ad yessentu tayri deg yimdanen merra. Ad naf taqṣit n yilemẓi, iḥeḍren i uɣḍal n lḥerma n yiwet n tlemẓit deg uzal qayli, d ayen ara izerɛen deg wul-is rrihban meqqren. Ad nerzu ɣef tmurt n lxali, s sebba n yimezdaɣen-is i yemsengaren gar-asen almi kra yellan din, yuɣal d asafer. Ad teḥyu tmurt-agi s yifaden n tayri akked d imeṭṭi n tmeṭṭut. Syin, ad aɣ-yessemlil d Racid akked Mirḍa yemmiḥmalen s ttawil n lantirnet almi d ass ideg adabu n tmurt yekkes allal-agi. Mass Hamid Ait Slimane, ad aɣ-yawi ɣer yiseggasen yeẓrin, akken ad aɣ-d-yemmeslay ɣef yicennayen igrawliyen am Slimane Azem akked Ahmed Saber ihuzen ixef-is asmi i t-yuɣ lḥal deg temdint n Mestɣanem. “Amounen” d tamacahut n yiwen n llufan i d-yesserwal baba-s akked d yemma-s seg yir tawenza i t-yeggunin di teɣremt n yirabiten i d yettbanen d ljennet uqbel ad tekfel tidet. Deg tullist-nniḍen ad nissin tadyant n yimdanen i iɣunfan tafekka-nsen, almi i tt-ḍeqqren akkin, acku d agdud wer aẓar wer timadit ! “Timursaḍ” d yiwet n tullist i d-yettmeslayen ɣef lxuf zdat tmeṭṭut i d-yewwin tuttra lqayen : « ayen ẓẓur i d-yeɣlin ɣef tullas, amek ara tidir tayri deg liḥala yecban ta ? » Ad yekfu udlis s tlata n teqṣiḍin tiwezzlanin, i d-yemmalen azal n tayri yellan d afud yettawin amdan ɣer yixef-is. Am wakken i d-tenna Massa Clo Valerie yeggan tazwart i udlis-agi : « deg wamud-agi n tullisin yura Mass Ait Slimane Hamid, seg wawal amezwaru almi d uneggaru, ala tayri akked d telqay n tidmi i d-nettmagar, kra yuran d asiwel i leḥmala gar yimdanen merra deg umaḍal. »Tamedyazt d twaract-is Tamedyazt d twaract-is

Tamedyazt d twaract-is d ammud i d-yeffɣen ɣer teẓrigin Aframed, deg useggas 2009, i d-yura Ḥmed Lala.
Deg wammud "tamedyazt d twaract-is", nwala Ḥmed ur icuḥ ara deg usnulfu. Ayen akk sway iḥulfa, yesnufa-d fell-as. Iṭerreẓ-as-d awal i d-yurwen tamedyazt neɣ inzan.

« Asefru bdiɣ-t d aleqqaq,

llmeɣ-d d arqaq,…,

ttleɣ-t jemɛeɣ-t d inzan. »

Asewzer-a, d tisukkest deg tmedyazt i yura Ḥmed Lala. Ur yuḥwağ yiwen ad isiɣzef awal akken ad yefhem acu yellan daxel-is. Ta i d ṭṭbiɛa n umedyaz. Ur yeḥmil asuget n wawal.

Ammud “Tamedyazt d twaract-is” yebḍa ɣef tlata yiḥricen. Aḥric amezwaru yeɛna tamedyazt. Ma d wiyaḍ bḍan ɣef yinzan d temseɛraq. Isental iɣef i d-yessefra Ḥmed ggten. Seg beṭṭu yerra ɣer tdukli ; seg tayri ɣer yir tagmatt, … Deg tira yeffi-d tamedyazt s uɣanib d amaynut. Tin yefkan azal meqqer i lɛaddat tiqbayliyin akked ugama s umata (ulli, ṭṭbiɛa, asuki, argul, tirrugza, zzit, …)

Deg uḥric yeɛnan tamedyazt, yefti armi d usebter 54. Ḥmed Lala ileqqem-d awal fessus, yeshel i twaṭṭfa yerna-yas-d kra n useḍs. Yura-d tijmilin akken i d-yerna ɣef ccbaḥa n tayri :

« Teğğa-kem-d s lqedd,

D wallen cbant lhend. » 

Syin yuɣal ɣer lecɣal i d-yezzin. Am wučči, lɛaddat, lqerḥ, lferḥ, … akken i d-yura ɣef leɛtab n lmal. Am tyaziṭ :

« Xas d yennanyer,

Tayaziṭ tbekker

Teẓẓul lefjer. »

Neɣ ɣef yimɣan :

« Asmi yesɛa uqerquc lğar

yeɣli-d deg wayyur n sebɛa.

Azezzu yedda-d d inebgi

D aqeffaf s wafriwen. »

Ḥmed ur yettu ad d-yessefru ɣef tnekriwin d yimenkaren :

Uzzlen yidammen yilemẓi

Yewwi-d la démocratie. (tuber 88) »

Gezmen aseklu s ucaqur

Nnan-d yettarra-d tili. (Matub) »

Ɣef uḥric yizlan, yes-sen amedyaz yerba-d izlan ɣer yizlan. Yebɣa ad d-yerr lɛaddat n zik, anda medden sefrayen, ttmeslayen s lemɛun :

« Aɛrus d ufekrun ɣef tmezduɣt heddren ;

Lqeḍ azemmur qbel uẓerzur ;

Rray ma yebḍa ɣef sin, ansa i s-d-tekkiḍ mačči syin. »Takelsertit Takelsertit

Takelsertit (géopolitique) d tussna ay yeqqaren ɣef wassaɣen gar tmura/akal ed nnfeɛ ay yellan deg-sen(t) akked tsertit, am wakk-n ay teqqar ɣef wassaɣen gar Yiwunak (Ddulat) ed temsizzelt gar-asen akk-n yal yiwen deg-sen ad yaweḍ ɣer nnfeɛ-nnes deg kra n tama n umaḍal.

Azday aberrani: 
Tunes (tamaneɣt) Tunes (tamaneɣt)

Tunes d tamaneɣt, d tamdint tameqqrant, n tmurt n Tunes.
Ɛiraq Ɛiraq

Ɛiraq d yiwet n tmurt yezgan deg Asya, tamaneɣt ines d Beɣdad.
Anagraw n wammud Anagraw n wammud

Anagraw n wammud ( tazegzilt (abréviation) N.A) (Fr : système d'exploitation SE ), (s teglizit Operating System OS), d tagrumma n wahilen i isselḥun acermad (appareil) asenselkim.

Deg iseggasen n 1940, iselkimen (ordinateurs,computers) ttwasihlen(programmer) s weseqdec n teqfilt (interruptuer à bascule), kra i seggasen mbeɛd sseqdecen tikarḍiwin i nezmer ad nɣer s uselkim.

Iselkimen deg iseggasen 1940 ɣer 1960 swan "tafunast d yellis"(ɣlay it), anagir tirmisin (entreprises) timeqqranin i ten-yesseqdacen, yerna yal amseqdac sbededen as akud n leqdic (limiter le temps d'utilisation).

akfasihel d awal i d-yussan deg sin wawalen (akfud=multiplication , asihel = programmation).


Anagraw n wammud s tefransist
Ɛmer At Zzay Ɛmer At Zzay

Aɛmar At Zay, deg yisem-ines di tzuri Amar Ezzaḥi. Illul ass amenzu n yennayer 1941 di tama n Alam b Udi ( Aṣqif n Ṭmana- Tizi Wezzu). Netta d amedyaz, d acennay n senf n Caɛbi s tutlayt taɛrabt taɣerfant. 

Seg mi i yesla i Bujemɛa Lɛenqis deg usegwas n 60, iḥemmel caɛbi. Di 1963 yamlal akw d Ccix Laḥlu uk d Muḥemmed Brahimi (umi qqaren Ccix Qbayli). Irgazen aggi fkan-as afus n talelet (lemɛawna) s leqṣidat, arnan-as lewṣayat ɣaf amek ig laq ad-ten yeccnu. 

Yiwan ufenan igarzen umi qqaren Qeddur Bactubǧi yattiki di tarbaɛt n uẓawan (orchestre) n Aɛmar Ezzahi ituɣzi n 15 isegwasen , yebda axxudim yides deg 1964.

Tasfift-ines tamenzut tafɣed deg usegwas n1968. Tasfift aggi isema-yas "Ya Ǧaḥel leshab (a win yettun laḥbabis) ak d "Ya lɛdra" (a tucbiḥt). Tizlatin timenza deg 45t ines. 

Azawan akw d imeslayen n tesfifin yaggi sɣur Maḥbub Bati.

Di 1971 issufɣed tlata n 45t. Deg usegwas n 1976, yesufɣed sin n 33t.

Yasɛa tlata n tezlatin di radio, rabɛa di tilizri. Yesɛa daɣen yiwet n tkassit (K7) id yefɣen di 1982 (Ya Rab leɛbad - A yilu n meden).

Tura yesuli (yeḥbes) di ccna. Urɛad yeskaray kra n temɣriwin di twacculin.
Ccix Muḥend u Lḥusin Ccix Muḥend u Lḥusin

Ccix Muḥend Ulḥusin n taddart At Si Ɛmara deg Lɛarc At Yeḥya, d amrabeḍ amzuṛ, d amedyaz, d bab n wawal. Ilul deg useggas 1836 di taddart-is i illan zik d taxliǧt tamejtuḥ iqnen ɣer taddart n Taqa At Yeḥya, yemmut deg useggas 1901.

Axerrub At-lḥusin deg-s tlata yexxamen: At-Belqasem, At-Ɛmara, At-Ɛisa, Ccix n wexxam At-Belqasem.

Baba-s d Muḥend Lɛarbi At-Lḥusin, Yemma-s d Lalla Malḥa Tabuzeḥrirt n wexxam n Sidi Mḥemmed u ɛali si taddart n Buzeḥrir deg At Frawsen. Yesɛa tlata yessetma-s. Yiwet ladɣa mechuret d Lalla Faḍma ; yugar-iṭ Ccix di laɛmer ; tuɣ Mweqran n At Ɛmara si Ɛadni. Tayeḍ d Faṭima, tuɣ ṭaher At-Belqasem. Tayeḍ d Aɛwica, tuɣ argaz n At Ɛmara.

Asmi yella Muḥend d aqcic yella d ameksa, am neṭṭa am-marrac n lweqt-enni. Qqaren; mi yeksa alamma t-tameddit, a-d-yerkebɣef yiwen deg-gezgaren nni ikess.

Deg tudert-is d amzuṛ, ttasen medden ɣur-s akken ad t-ẓuren, ad sen-ifru iɣeblan d tilla. Deg asmi immut armi d tura, gan-as taqubbett rrif n wexxam-is. Yal aseggas tegen-as zzerda!

Inna-Yas Ccix Muhend; Mulud Mɛemmri
Aderyis Aderyis

Yal mi ara d-taweḍ tefsut,leqbayel si zik-nsen ttmagaren-tt s lferḥ .Ass amezwaru n tefsut neɣ ‘’ amenzu n rbiɛ ‘’d ass n tmeɣra di akk tamiwin n tmurt.Tuget skaren deg-s imensi ɣef demma,llan daɣen wid itteffɣen d igrawen ɣer yigran akken ad ẓren agama zegzawen,yettwareqmen s yijeǧǧigen yefsan.

Tama n At Weɣlis,am nettat am waṭas n yimukan di lǧiha n Summam,imezdaɣ–is ttmagaren tafsut s ucɣal n yimensi iwumi qqaren ADERYIS.Aderyis,d isem n yiwet n teḥcict i d-yettemɣayen di lexla.Imenza ḥekkun-d fell-as dakken deg-s dwa d waṭas n lmenfiɛa i tezmert n wemdan.Ɣef waya,tteggen s yes-s imensi ideg ara ččen akk wat uxxam.Ladɣa yal mi ara d-taweḍ tagara n furar,meḥsub di ddurt akk tamezwarut n wagur n meɣres,ad tafeḍ imezdaɣ akken ma llan ttḥerkilen wa deffir n wa akken ad sfuglen ‘’amenzu n rbiɛ ‘’.Wid izemmren,ttruḥun ɣer lexla,akken ad awin iẓuran n teḥcict-a i d-yettemɣayen di lbur aked ikeḍran ;llan daɣ wid i yesmenyafen ad tt-id-aɣen di leswaq i d-iqerben,yecban ssuq n Sidi Ɛic.

Tameddit n wass,tulawin yuɣ–itent lḥal fetlent seksu,heyyant-d leḥwal yecban : lbaṭaṭa,llubya,ibawen aked lḥemmeẓ .Ad sfurent kullec ɣef tikelt deg useksut yersen ɣef teccuyt irekkmen,daxel-is iẓuran n uderyis aked tmellalin.

Lawan n yimensi,ad d-nnejmaɛen akk wat uxxam ɣer terbuyt yeččuren d ameqful ifuren s uderyis.Yal wa ad yaɣ deg-s tiremt-is,ad yernu ad yečč ayen i t-id-isaḥen seg tmellalin.

At zik,smenyafen dakken mi ara yečč yiwen imensi-nni,ur ites ara aman.Aya ttwessin fell-as,iwakken aderyis yellan d dwa,ad d-yeǧǧ seḥḥa deg wid akk i yeččan.S wakka ansay ad iɛeddi di talwit d lisser aked tezmert.Ttiɛad ar umenzu n tefsut ara d-yezzin.Mhenni n Wizgan Mhenni n Wizgan

Mḥenni, di tidett Mḥenni At Waɛmiruc, illul ass n 3 dujember 1938 deg Wizgan. Mhenni yesɛeda temẓi-s deg taddart-is At Wizgan, i d-yezgan 65 km ɣef usamer n Tizi Wezzu. Asmi yesɛa 8 yiseggasen, yekcem ɣer ulmud amenzu deg uɣerbaz n tlata iwmi sawalen tura At Yexlef.

Aseggas n 1952, yunag ɣer Fransa, tamdint n Marseille akked jeddi-is akken ad ikemmel almud-ines, rnu yelmed lḥirfa n uḥeddad neɣ alsaq n wuzal (soudeur).

Asmi i d-yuɣal ɣer tmurt deg useggas n 54, tendeh tnekra n Lezzayer. Lɛesker n tmurt n Fransa ttnadin ɣef Mhenni yellan iqeddec lawan-nni mgal-nsen. Ur sawḍen ara ad t-id-ṭṭfen, yuɣal ɣer wansa i d-yekka, ɣer temdint n Marseille aseggas n 1955.

Din kan, yekcem deg umenuɣ meqqren ɣer yidis n watmaten-is yellan deg la fédération de France n FLN aseggas n 1957. Ula deg temdint n Marseille ur yemniɛ ara, ttnadin fell-as iɣallen n laman n tmurt n Fransa, tettunefk fell-as ad yerwel ɣer tmaneɣt n Fransa Lpari, s lekwaɣeḍ ur nseḥḥa ara. Dinna, yekcem ɣer terbaɛt tanaẓurt n FLN i iqedcen s tuffra deg leqhawi akked deg yibisṭruten izzayriyen. Gar inaẓuren-agi, ad d-naf Ccix Misum, Ḥnifa, Abcic Belɛid, Akli Yeḥyaten, Yusef Abjawi, atg. Tarbaɛt-a tqeddec aṭas ɣef tegrewla n Lezzayer, ad sakin win yellan yeṭṭes, sfaqen win yellan yeɣfel s ccnawi-nsen d tceqqufin-nsen n umezgun, xas akken tegget fell-asen lɛessa d leḥris. Mhenni yesekles sdis (6) n tezlatin i d-yettɛeddayen lawan-nni deg radyu n Fransa gar-asent tamaɛzuzt n wul-iw, ay aberrani , ay abeḥri.

Asmi i d-yusa ɣer tmurt n Lezzayer deg useggas n 1963 akken ad yesteɛfu kra wussan, yemlal d Colonnel Muḥend Ulḥaj i as-yennan : « dagi ara-teqqimḍ i tmurt n Lezzayer nesɛa Radyu. » Mhenni yeqbel tiɣimit di tmurt-is. Syen Muḥend Ulḥaj iwessa Muḥemmed Ḥilmi, yenna-as « Ɣurek aqcic-agi, awi-t yid-k ɣer rradyu. » Deg lawan-nni, Mhenni yesɛa 24 yiseggasen kan di leɛmer-is. Dinna radyu tessekcem-d inaẓuren ixedmen s waggur, ideg llant trebbaɛ n uẓawan d trebbaɛ n umezgun ideg yekki Mhenni. Ticeqqufin n umezgun ttɛeddint-d yal ddurt. Taceqquft ideg d-yurrar i tikelt tamezwarut d tin iwumi qqaren “Amezruy n umeɣras”. Aseggas n 1964 , Mhenni iɛedda comédien profissionnel s wudem unsib.

Aseggas n 67, yesɛa tadwilt iwumi qqaren “Leɛyub n ddunit” iḥemmlen aṭas imsefliden deg lawan-nni, rnu ixeddem ticeqqufin n umezgun s ccnawi akked les Sketchs s wazal-nsen. Yelḥa-d amecwar almi d taggara n useggas n 79. Deg umecwar-agi i d-yewwi yegla-d s tlalit n yiwet n tizlit mucaɛen aṭas deg yiseggasen n 70 “Zejiga”. Mhenni yeqdec aṭas ɣer yidis n yinaẓuren meqqren gar-asen Muḥemmed Ḥilmi, Saɛid Ḥilmi, Ben Muḥemmed, Muḥemmed Ben Ḥanafi, Acruf Idir, Anissa, Ǧamila, Newwara d wiyaḍ i yesulin deg ccan n radyu n teqbaylit.

Amenuɣ i yuɛren d win n yiseggasen 70 ɣef temsalt n tmaziɣt, lawan ideg yeqwa lḥers, tuggdin tezdeɣ ulawen n yimdanen, fuden merra maca ulac anda ara d-swen. Maca Mhenni, Ben Muḥemmed d wiyaḍ rẓan asalu, bran i tuggdin, qublen tagnitt ɣas aken tuɛer aṭas, mɛawanen taɛkemt ẓẓayen almi tuɣal fessuset. Mhenni akked yimdukal-is i d-yeswejden amennuɣ n 80 (tafsut n yimaziɣen). Llan teddun ɣef tesdawiyin akked tesnawiyin, cennun i yinelmaden, senɛaten-asen-d ticeqqufin n umezgun, swayes i ten-sakayen ɣef temsalt n tmaziɣt. Tikti agi tekka-d sɣur Mulud Mɛemri, asmi i yenna i Mhenni: « atan arrac-nneɣ ad ten-awin, ɣurwet i d-yegra leslaḥ a Mhenni, ilaq ad sen-tecnum. » Deg yimiren yerna-asen tabɣest, qeddcen nnig tezmert-nsen. Dɣa, din Mhenni yexdem tizlit iwmi yeqqar “tcekreḍ-iyi jeddi-k” akken ad d-yessefhem i tarwa belli sɛan lejdud. Tallit-nni, daɣen, tadwilt n “Iɣennayen n uzekka” i d-sewjaden yal ddurt Crif Xeddam d Acruf Idir, texdem ccɣel-is, sakin aṭas n yilmeẓyen. Rnu tasuqqelt n umezgun “tawrirt yettwattun” di radyu.

Aseggas n 1998, Mhenni yeffeɣ-d lantrit. Yeqqim akken almi d asmi i d-tlul tiliẓri n tmaziɣt (amaṭṭaf w-4). Dɣa, yessawel-as-d Sid Ali Nat Qasi akked Muḥemmed Manesri akken ad yurar deg usaru “yak nniɣ-ak!”
Madeleine Allain Madeleine Allain

Soeur Madeleine Allain (1915 - 6 ctember 2002) s teɣzi n 50 iseggasen, Sœur Madeleine, ur teǧǧi adeg deg Tmurt n IqbayliyenTira Tira

Tira yussa-d deg wemyag aru, tella ugar n 5300 iseggasen aya.
tira d anagraw n webeggen n tutlayt.

Tameẓla Tameẓla

Tameẓla (Tinglizt: logic, Tagrigt: λόγος (logos)) anamek ines: tussna d tigzi talsant.Planoise Planoise

Planoise d taddart deg wanẓul-agmuḍ n Fransa. 20700 yemdanen zedɣen deg-s (aseggas : 1999).
Saɛid Bubeɣla Saɛid Bubeɣla

Saɛid Bubeɣla d ccahid ilul di tmurt n laqbayel.Ǧanet Ǧanet

Ǧanet d amda d tamdint tagejdant n unẓul n tmurt n Dzayer di twilayt n Ilizi, tezga‑d ɣef 2300km ɣer Dzayer tamanaɣt di tlmmast n saḥra ur nebẹɛid ɣef tllisa n Libya.
Amda-agi zedɣan‑t itargiyen n Kel Aǧǧer. 
Ǧanet d tamanaɣt n Tasili, ɣur‑s aγref s uẓi 15 000 imezdaɣ.
Tuksitant Tuksitant

Tuksitant. Iles n ok, taranit.
Agafataram n Katalunya, Anẓul n Fransa, Agafataram d unẓul n Iṭalya, Munaku.
D unṣib ak iles nneḍni: Agafataram n Katalunya.
D unṣib: Agafataram d unẓul n Iṭalya.
Ur zza-yes sqaren-ca: Anẓul n Fransa.

Tuksitant tebda teṭṭef ixef-nnes deg uwettay alemmas n wadday. Tedwel d iles n lidara d tussna deg Uksitanya. Qqimen-aneɣ-d iḍrisen uran s iles-a zi lqern 11, 12, d 13, iwweḍ ad yili d amesnawi d ameqran n tmesna. Maca, zi lqer 13 tsawentt, di marra awettay alemmas, Fransa tebda tḥewwas marra tamurt, tafransist tebda tɣellab di tmesna d tesnilsit.

Twaggent tzemmar ḥuma ad ḥyan iles, ktar ak tlalil wis sin taseklant n ummussu uksitan n lqern 20, id-as-yucan ccan i yiles, igg-as amkan di temyawat, tamezyida d tuffɣa taz'rigant. Âawed, isɛan iles a ɣar-es tili tandat-nnes tasmagnut, immersen x wawalen umi qqaren iles n Oc , maca iselḥen i marra ilsan uksittanen.

Iles agaskun n Tafrawt n Aran, id-yusin di Katalunya qqaren-as taranit. Aẓayer n Katalunya iqqim iticc-as ccan ar 1990, wami tedwel d tunṣibt ak tkattalantt d tkasttiyant.

Si zik (di 1882) ira ssexdamen deg-es aryaɣed uksittan iâedlen, s uyenni, tettwaḥsab tudes ar tuksittant, tuɣa ila bdan ssexdament di temezyida (di 1884). Iḍa, taranit ssexdament di lidara, d tɣuri, ɣar-es cway n umkan di imassen n temyawat. tettarin zzay-es tasekla. Abeddel alsawan imsaren di Uksittanya tafransist ur ilqif Tafrawt n Aran, mani ig iqqim iles iddar, ɣar-es inni ix-as iddafaâen. Waxxa amya, taranit ɛad ur tejhid aṭṭas. Aɣelleb n tkasttiyantt d tkattalantt issexdamen di temezyida, isnen iwdan ad ssiwlen, issumumi-tt zdat n tumanin am unetleâ d umsaray.
Tanzeggit Tanzeggit

Tanzeggit d tigezmi tameqrant ger igzumen n tusnakt d win i izerwen tiwellatin neɣ Udmawen deg tallunin s myal tasekta, deg tsekta Tis krad (3) nezmar ad nemmeslay ɣef tenzeggit tuklidt.
Ass-a ur nezmir ad d nesbin tilisa yellan ger tenzeggit akk d wesebrurez neɣ d uljiber, acku ur nezmir ad nemmeslay ɣef tenzeggit taljibirt (géométrie algébrique) ma yella ur d-neddim ara kra din kra da.







Asebrurez Asebrurez

Asebrurez d amur ameqran ger imuren n tusnakt.
Aljiber Aljiber

Aljiber neɣ Aljiber d amur ger imuren n tusnakt ig zerwen s tugett tiskiwin tiljibriyin (structures algébriques), am tefekka deg Aljiber (corps en algèbre).

D awal id yussan deg tutlayt n taɛrabt el-ǧabr(الجبر), 

Aljiber yettwa seqdec yakan deg akud n iferɛunen, snen ad'd affen tifrat i temesmatt (équation) s yiwet neɣ snat n tefesniwin.

Aljiber yekk'd deg taɛrabt al-ǧabr, yuqal "algebra" s telatinit, anamek is yezzi ugar ɣer Asdakkel(la reunion) n iceqqfan, neɣ tuqqna (la connexion). Akken daɣen ig wwi inumak(sens) nniḍen deg tutlayin nniḍen.

D'awal ig llan ger wawalen imezwura i sqedcen s tutlayt taɛrabt, adlis id yessufeɣ Xuwarzmi isemma-y-as al-ǧabr wa el mouqabalah, izrew dges aṭṭas n tenzeggit , i wumi ass agi leqdic ines nessemlal it ugar ɣer tenzeggit taljibrit.

Yiwet tikkelt Leonard de Pise i win mi qqaren Fibonacci yerza ɣer tefriqt n ugafa, ira(aimer) amek ttarun izwilen deg tama agi n wemaḍal, deg imir yesseqdac izwilen akini, yerna yewwiten id ɣer Turuft.

Nonglard Nonglard

Nonglard d taɣiwant n tmurt n Fransa. n lɛibad issezdɣen.

Taɣiwant tussa-d tama Sillingy, Poisy, Lovagny, Vaulx.
Tebɛed ɣef Annecy 10 kms.
Suq Ufella Suq Ufella

Suq Ufella (s trumit Souk-ufella), d taɣiwant i d-yussant deg temnaṭṭ n Leqbayel, deg twilayet n Bgayet, deg lɛerc n At Weɣlis.

Tajumma(superficie) n tɣiwant n Suq Ufella tesakkal d azal n 13 820 m², anida llan 10 600 d amezduɣ.

Suq Ufella d taɣiwant n mraw(10) tudrin .

Suq ufella tezga-d deg tlemmast n lɛerc n At Weɣlis


Tawrirt n Buɛli Tawrirt n Buɛli

Tawrirt n Buɛli tira tarumit (Fr:Taourirt n Bouali) neɣ Tawrirt n Suq Ufella, tesɛa azal n wagim (1 000) d amezduɣ. Ass-agi tezga-d d tis uqus (4) deg tɣiwant, id yezgan deg usamer n lɛerc n At Weɣlis.

Tawrirt n Buɛli neɣ Taourirt n Bouali.

Tawrirt yusa-d deg wemkan arakal n taddart (situation géographique du village) s tefransist (Coline).

Buɛli neɣ Bouali Muqel Amezruy n Taddart.

Ger Irmuden i leḥḥun deg taddart, ad naf deg sen" Tidukla tadelsant tanaddalt n Tawrirt n Buɛli Suq Ufella" ("FR: association culturelle et sportive Taourirt n Bouali Souk-Oufella"), Tidukla-agi tefka-d tamuɣli-ines tamezwarut deg iseggasen 90, d acu tewwi-d yid-s aṭas n yegna i tt-yerran temdel tabburt-is zik.

Deg akud ɣer wayeḍ tidukla tɛaweded talalait ger 2005 akk d 2006, s terbaɛt nniḍen i d-iqesden ad tesselḥun akken iwata lḥal. Ass agi tidukla agi tqeddec deg aṭas yeḥricen gar-asen :

Taddart n tewrirt tettusemma ger tudrin timecṭaḥ n lɛerc n At Weɣlis, Asmi id tekcem Fransa, Tawrirt tesɛa azal n warim(20) ye xxamen , tebeddu deg tama ufella s "Nnig ixxamen"(ass-a d'amkan anda ttaǧǧan wat taddart tikeryas-nsen) ɣer "Amessaḍ" (ass-a yuɣal d talemmast n taddart) deg tama n wadda. Daɣen deg "Tebburt n Weḥfir" seg tama d tayeffust ɣer "wezrug" deg tama taẓelmaṭt.
Zik taddart tezzid akk s tebbura, aberrani ur yezmir ad tyezger deg tlemmast anagir ma yella yusa-d ɣer taddart neɣ d inebgi.

Buɛli, izmer ad yili d amdan a menzu id yussan ɣer taddart, nezmer ad nini belli d amdan amenzu neɣ d amdan amenzu yetwasnen deg taddart acku ar ass-a tella yiwet tala ddaw wexxam n M"uḥend Akli Umusa" rrif bbin n "tburrebt" ass-a yuɣal d ayla n "Lewnis At Wejɛud", itin mi semman Tala n Buɛli.







Tawrirt tesɛa tilisa d waṭṭas n tudrin, tama ufella ad naf taddart Iɛeyyaḍen (Ayaten), tama tayeffust ad naf Tilwaqaḍi (Tiliouacadi) ...

At Wejɛud d adrum ameqran n taddart yesɛa azal n carit (30) ye xxamen, adrum-agi yebḍa ɣef krad (3) nneqmat (nom de famille) deg tira Tafransist gar-asen Adjed, Djaouani akk d Djaou.

ass-agi tawacult Adjed d nutni id yegran aṭṭas deg we drum acku tawacult Djaou udren akk ɣer Tqeriett ma d Djaouani akk d Adjed aṭṭas daɣen ig udren ɣer Tqeriett, dacu aṭṭas ig qqimen deg taddart.

At Ḥemmic d adrum wis sin meqren deg taddart yesɛa azal n warim (20) yexxamen, adrum agi yebḍa ɣef sin nneqmat deg tira Tafransist garasen ad naf Hamadi akk d Hamlaoui, adrum n At Musa (mouzaoui) d'adrum ig zedwen ɣur-sen, ass agi at ḥemmic akk d wat musa uɣalen d yiwen wedrum.

At Belɛid d adrum ig sɛan azal n mraw semmus (15) yexxamen, daɣen yebḍa ɣef krad nneqmat grasen ad naf Belazouz, Aouchiche akk d Belbahi. At Weḥmaduc d'a drum i win mi ssawalen sebḥi, izdew ɣer wedrum n at belɛid, ass agi i uqqus (4) d yiwen wedrum.

Adrum n At Musa d win ittawin isem n mouzaoui, deg taddart llan azal n mraw (10) yexxamen

Adrum n At Ḥemd uqasi d'adrum yettawin nnekwa neɣ immer n Kesri akk d Kisri, amgarad-agi ger sin ismawen yusa-d deg leɣlaḍ deg tira

Ariouate d immer n wedrum n At Weɛmiruc 

Messar d Menadi d imeriwen id yesbadun adrum n at Umenṣur, akken id nufa deg temucuha n taddart, qqaren-d belli d nutni i d imenza ig zedɣen taddart uma ɣas ass agi ger iderman ibesṭaḥ n taddart.

Touazi d immer n wedrum n at Ttewwati, ass-a deg taddart drus yid-sen ,zik d adrum meqqren deg taddart, acku udren (ṣubben) akk ɣer teferka-nsen nnig wassif n Sumam , xelqen-d taddart nnig n Tqriett i tin m i nsemma At Twati. 

Ayoub

Sebhi





Awrir Awrir

Awrir (FR:Aourir) d taddart deg Asqif n Ṭmana.
Baǧu Baǧu

Baǧu (FR: Badjou) d taddart deg tɣiwant n Suq Ufella.
Berquq Berquq

Berquq (FR: Berkouk) d taddart deg tɣiwant n Suq Ufella.
Iɛebdunen Iɛebdunen

Iɛebdunen (FR: Iabdounen) d taddart deg tɣiwant n Suq Ufella.
Iɛeyyaḍen Iɛeyyaḍen

Iɛeyyaḍen (FR: Ayaten) d taddart deg tɣiwant n Suq Ufella.
Adrum-agi yesɛa krad (3) n yimriwen: "Tamart, Tamedjari, Tamedrari"
Adrum-agi yesɛa sin n yimriwen: "Hamza, Hamzaoui"
Adrum-agi yesɛa yiwen n yimer: "Raaf"
Adrum yesɛa yiwen n yimer: "Sadou"
adrum-agi yesɛa seddis (6) n yimriwen: "Allam, Allab, Alkama, Allad, Zyankhudja, Chaibi"
Taqeryet Taqeryet

Taqeryet (FR: Takrietz) d taddart deg tɣiwant n Suq Ufella
Tasga Tasga

Tasga (FR: Tasga) d taddart deg Suq Ufella.
Tilwaqaḍi Tilwaqaḍi

Tilwaqaḍi (FR: Tiliouacadi) d taddart i-d-yezgan deg tmurt n Leqbayel. T tteki ar lɛerc n At Weɣlis. Deg tedbelt tazdayrit, taddart n telwaqḍi t-tteki ar tɣiwant n Suq Ufella, di lwilaya n Bgayet.

Llan sin iẓuran yettwasnen i yisem n taddart.

Tezgad Telwaqaḍi gar wassif n Sumam d idurrar n Ukeffadu. Leɛl-is yessaweḍ 700m. Tebɛed s 10km ɣef tqacuct n ezzan (1650m). Tamdint n Bgayet tezgad ɣef 50km f taddart n telwaqaḍi.

Agafa: Iɛebdunen, Tasga

Anẓul: Zunṭar

Asamar: Tawrirt n Buɛli, Iɛeyyaḍen

Amalu: Suq Ufella, Berquq
Zunṭar Zunṭar

Zunṭar (FR: Zountar) d taddart deg Suq Ufella, tezga-d zdat taddart n Taqeryet g twilayt n Bgayet.
At Weɣlis At Weɣlis

At Weɣlis (FR : Ait Weghlis ) d lɛerc i d-yekkan tama n wedrar n wekfadu 

Amezruy n lɛerc n at Weɣlis ibedd ɣef kard(3) n tmucuha, llant snat sɛant yiwen n uẓeɣzen ameẓli deg umezruy (raisonnement logique en histoire), yiwet teqqen ɣer Ulysse, tayeḍ teqqen ɣer wekyis, qqaren-d belli s ya i d-yussa n wawal n weɣlis.
Timucuha-agi nesebrurz it-ent deg ḥric n umezruy.


At Weɣlis ttwasnen s tḥerci-nsen deg teqbaylit "kles" anamek ines "cfu, ḥdeqq"" ("enregistrer s trumit)
At Wemɛuc At Wemɛuc

At Wemɛuc (s teɛrabt : ) d taɣiwant n Tmurt Leqbayel, tezga deg tawilayt n Bgayet. 

Taɣiwant agi, tezga ar aḍar n udrar Actug. Armud agejdan n tamnaṭ agi, d tafellaḥt (iɣelmiyen, imaɣaḍen dɣa kra n izegrawen). Yerna, tettwassen aṭas s tbexsisin is akkw d zzit uzemmur.


Menɣir Truna, adeg-aɣella ines, taɣiwant n At Wemɛuc tessuddes s tidiganin agi : Bwikni, Tizeɣt, Agemmun, At Waɛmar, Tawrirt, Tiwal, Iɣil Watu, Iɣelden, Ǧebla Kelaɛ, Akur, Tagnit Iɣil, Bubrek, Iɛmaren, Ibudraɛn, Ibaɛzizen, Mzita, Laɛzib U Aɛlwac, Iǧedaren, Amegrud, Awrir, Tiksarin, Taɛzibt, Tala Tinzar, Laɛzib Sidi Sadeq, Iɣzer Ubelluṭ d At Buǧellah.

Tamnaṭ tettwassen i taɣara n tbexsisin ikkawen n At Wemɛuc. Ilaq yiwen attekki, di 1986, ar timzikkent n Cherbourg iwakken tabexsist n tamnaṭ nni at rmes asteɛṛef n imuzzag dɣa terbeḥed arraz amezzwaru deg umsazwar n timzikkent.. Amssifeḍ Tamzali issifeḍ afaris agi alama d taggara n iseggwasen sḍiset n tmerwin (60), deg 14 timura n Turuft. Tajumma n aqrib 1000ha yeḥeṛṛ ala i usfulleḥ asnudran n tabexsist ikkawen, ammad amseggas yeskazal ar 9000 iqenṭaṛen

Adekkar Adekkar

Adekkar d taɣiwant n utaram (lɣerb) n Bgayet, zedɣen-tt 13.495 n yimezdaɣen.

Amizur Amizur

Taɣiwant n Amiẓur tella ar 24 km n Bgayet.

1-Amiẓur
2-Iɣil Iɛelwanen</br>
3-Buxalfa</br>
4-Lkumi</br>
5-Ɛafra</br>
6-Tameɣwant Wadda</br>
7-Lḥamma</br>
8-Bumraw</br>
9-Lmerj n Waman</br>
10-At Maɛuc</br>
11-Taddart Tameqqrant</br>
12-Iɣil Iferyan</br>
13-Lḥuma n Uzemmur</br>
14-Iɣil Amellal</br>
15-Taẓrut</br>
16-Iferracen</br>

Aqbu Aqbu

Aqbu d tamdint deg twilayt n Bgayet, d tamdint tis snat deg wayen iɛnan imezdaɣ akked wazal-ines di temnaḍt-ines. 

Aqbu tezga-d deg uzaɣar n Summam ufella, deg tmurt n leqbayel. tilisas ḥudent-d seg ugafa taɣiwant n Iwzellagen, seg umalu s Asif n Summam, i t-id-iḥazen ɣef tɣiwant n Umalu, seg wenẓul s Asif Aɛebbas, i t-id-iḥazen ɣef At Rzin, seg anẓul-amalu s tɣiwant n Tazmalt, seg ugafa-amalu s tɣiwanin n Iɣrem d Icellaḍen.




At Jlil At Jlil

Llant azal n 22 tuddar deg tɣiwant n At Jlil : 

At Mlikec At Mlikec


At Rzin At Rzin

Di tɣiwant n Wat Rzin ad naf Ginduz, Tiɣlt Umeggal, Bucekfa, Wiẓran, Genzet, Tawrirt Uɛebla, Awrir Jdida, Tizi Uɛelwan, Handis, At Sliman , Icuqar, Iwegranen, Iccu, Tizi Tegrart.

Aweqqas Aweqqas

Aweqqas d yiwet taɣiwant n Tmurt Leqbayel i d-yezgan ar 15 km seg weɣrem n Bgayet, tesɛa azal n 15,989 imezdaɣ deg useggas n 2008. 

Iksilen Iksilen

Iksilen (s Tifinaɣ: ⵉⴽⵙⵉⵍⴻⵏ) d taɣiwant id yezgan deg utaram n ugezdu n Bgayet, tezga-d ɣef yiri n yilel deg Tmurt n Leqbayel, teṭṭafar asun n Udekkar. Zedɣen-tt 4.586 n yimezdaɣen.


Iɣil aberkan Iɣil aberkan

Iɣil aberkan neɣ Buḥemza d yiwet taɣiwant n twilayt n Bgayet, zedɣen-tt 10.846 n yimezdaɣen.


At Bujlil At Bujlil


Buxlifa Buxlifa


Cemmini Cemmini

Cemmini ( Fr: Chemini). Taɣiwant n Cemmini tezga-d deg lɛerc n At Weɣlis.


Icellaḍen Icellaḍen

Iderginen Iderginen

Dergina neɣ Iderginen ( Fr: Derguina) d taɣiwant di tmurt n Leqbayel. Tela tamudi n 14.146 imezdaɣ deg useggas n 2008. 


Draɛ Lqayed Draɛ Lqayed

Draɛ Lgayed d yiwet tɣiwant i yegber tawilayt n Bgayet, d taɣiwant i tebɛen ɣer usun n Xerraṭa, tezga-d deg unẓul- asammar n ugezdu n Bgayet, tamnaḍt-a d taqenṭart gar snat n twilayin : Bgayet akked Sṭif, tebɛed ɣef tlemmast n ugezdu n Bgayet s wazal n 70 km, d tamenaḍt i yellan wessiɛet tajumma-ines ad taweḍ ɣer 120,16 km2.


Taɣiwant n Draɛ Lgayed tegber aṭas n yimezdaɣ ɛla ḥsab n tddadant ixedmen deg useggas n 2014 amḍan-nsen yeweḍ ɣer 29779 n yimezdaɣ, amḍan n yimdanen i yesɛan deg leɛmer-nsen ddaw n 6 yiseggasen yeweḍ ɣer 2362 n yimezdaɣ, wid yesɛan deg leɛmer-nsen
Yerna, gar 16 ɣer 59 n yiseggasen yeweḍ ɣer 20639 n yimdanen, ma d wid yesɛan seg 60 n yiseggasen d asawen ad naf azal n 1786 n yimdanen.

Taɣiwant n Draɛ Lgayed tegber aṭas n tudrin yemxalafen; ad nebder gar-asent: taddart n Sidi Buğri, taddart n At Nṣer, ad naf daɣen taddart n Snadla, tella dɣen taddart n Leḥrayec, Dradra,At Faḍel, Buzugla, Berzax (adeg-aɣella), Taqliɛat, Ajjiwen, Azaɣar, At Saɛda, Deba, At Belqasem, Drawat,

Ferɛun Ferɛun


Imsisen Imsisen


Iɣil Ɛli Iɣil Ɛli


Iɣrem Iɣrem


Iwzellagen Iwzellagen

Sedduq Sedduq

Sedduq ( Fr: Seddouk) neɣ s yisem aqbur (aqdim) "Tizi Lǧemɛa" d yiwet tamdint n twilayt n Bgayet. 


Iberbacen Iberbacen


Kendira Kendira


Leqṣer Leqṣer

 Bouzoulem, Domaine Messaoudi, Domaine Ouarirou, Domaine Salhi, Taourirt Saïd Arab, Bounedjdamène, Tercha,, Tidekanine, , M'Larbaa, Melariaze, Akham L'Ghars,Laazib, Melaghaze.

Leflay Leflay


Melbu Melbu


Semɛun Semɛun

Semɛun ( Fr: Semaoun) neɣ Semɛun n Iẓnayen neɣ "Semɛun n Iẓnagen" d taɣiwant n twilayt n Bgayet. Zedɣen-tt azal n 13,616 imezdaɣen. 

Sidi Ɛic Sidi Ɛic


Sidi Ɛeyyad Sidi Ɛeyyad

Suq n Letniyen (Bgayet) Suq n Letniyen (Bgayet)

Suq Letnin ( Fr: Souk El-Thnine) d taɣiwant n ugafa-agmuḍan (nord-est) n Bgayet, zedɣen-tt 11.762 n yimezdaɣen.


Tala Ḥemza Tala Ḥemza


Tamuqra Tamuqra



Tamrijt Tamrijt

Tamrijt-Talemmast d adeg-aɣella (chef-lieu) n tɣiwant, llant daɣ tudrin n : 


Tasaxriwt Tasaxriwt


Tawrirt n Yiɣil Tawrirt n Yiɣil

Tawrirt n Yiɣil (S trumit: Taourirt Ighil, s taɛrabt: تاوريرت اغيل), d taɣiwant n utaram (lɣerb) n twilayt n Bgayet, zedɣen-tt 7.083 n yimezdaɣen.

Aselway n tɣiwant : Amar AMOURA (2012-2017).


Tazmalt Tazmalt

Tazmalt (s taɛrabt ; ) d tamdint d tɣiwant di Twilayt n Bgayet tezga-d ɣef 80 km wenẓul-amalu n tmanaɣt (Bgayet).

Zik yella yisem n Tazmalt d "Tazerraǧt".

Di tɣiwant n Tezmalt ad naf Tineswin ibehlal, Iḍriqen, Ruḍa, Ḥiruc, Ixerban, Lbir leqṣar, Mzerzur, Iciqer, Tazrivt, Ibejjuten Ufella (taghzut- Ukil), At lyutna (taghzut- Uyehya), Allaɣen, Laɛzib Sidi Ɛli, Timetḍit, Tasergant, Bubalwi, Tigwnatin, At Sidi Ɛmer, Tabɛalt, At Muḥend Weɛli. 
Ma yella d tid yezgan di temdint: Taddart Ufella, Taddart g-wadda, La cité, Merlot (1,2 ak d 3),Tiwririn ,"4 chemins", Ssaɛa, Lfilaǧ, Axxam Yerɣan.

Tiban Tiban

Ḍiban neɣ Tiban ( Fr: Tibane)


Ticci Ticci

Ticci d tamdint n ugafa-agmuḍan (nord-est) n Bgayet, zedɣen-tt 14.350 n yimezdaɣen.

Tifra Tifra

Tifra ( "Fr: Tifra") d taɣiwant n twilayt n Bgayet, zedɣen-tt 8.547 n yimezdaɣen.

Tifra tezga-d g wammas n twilayt n Bgayet deg ul n Tmurt Leqbayel.


Timeẓrit (Bgayet) Timeẓrit (Bgayet)

Timezrit/ At Yemmel tezga-d deg Asif Asemmam(Soummam). Tilisa: Sidi Ayad seg Umalu, Ifnayen-Ilmaten seg Ugafa, Semaun(Iznagen) akk d w At Jellil seg Usammar, Imessisen seg Unzul.


Tinebdar Tinebdar

Tizi n Berber Tizi n Berber

Llan 28 tuddar deg tɣiwant n Tizi N Berber, gar-asen ad naf : 

Asif n Ɣir Asif n Ɣir


Xerraṭṭa Xerraṭṭa


Aɣrib (taɣiwant) Aɣrib (taɣiwant)

Aɣṛib d tamdint n Tmurt Taqbaylit, adeg-aɣella n tɣiwant s isem amsari deg tawilayt n Tizi Uzzu, tella ar deg ugafa-agmuḍ n Tizi Uzzu, ar deg unẓul-amalu n Aẓeffun dɣa ar deg ugafa-amalu n Iɛeẓẓugen.
Taɣiwant tella deg ugafa-agmuḍ n twilayt n Tizi Uzzu. 

Taɣiwant n Aɣṛib tesɛa 21 tudrin :

Deg tasehrest taṛumit, Taddart n Iɣriben tedda deg taɣiwant tamasayt n Sabaw-Aɛlayan ayɣef Iɛeẓẓugen id adeg-aɣella.

Amecras Amecras


Aqbil Aqbil

Aqbil neɣ At Weqbil d taɣiwant deg twilayt n Tizi Wezzu deg tdayra n Uṣqif n Ṭmana. Deg 2008, tesɛa azal n 8898 imezdaɣen. 


Ibudraren Ibudraren


Aqerru (taɣiwant) Aqerru (taɣiwant)

At Bu Yusef At Bu Yusef

At Bu Yusef d tamdint n twilayt n Tizi Uzzu.

Isem n tɣiwant d win n yiwen lɛeṛc n Tmurt Taqbaylit.

Taɣiwant n At Bu Yusef tesɛa 9 tudrin :

Anamek n isem-is : « imadaren n Yusef ».

Taddart n Werǧa tesfulleḥ ttjuṛ n igumma (tineqlin, tireḍlimin, tifiras, tigusimin, tifeṛṛanin) d tidal timeẓliyin ɣas ma anezwu yeqseḥ deg tagrest.


At Bumehdi At Bumehdi


At Buɛadu At Buɛadu

Taɣiwant n At Buɛadu tella deg unẓul n twilayt n Tizi Uzzu.


At Cafaɛ At Cafaɛ

At Cafaɛ d taɣiwant n Tizi Wezzu, zedɣen-tt 3.865 n yimezdaɣen.


At Ɛisa Mimun At Ɛisa Mimun

At Ɛisi At Ɛisi

At Meḥmud At Meḥmud

At Maḥmud ( Fr: Ait Mahmoud) d yiwet n Tɣiwant n tmurt n leqvayel di temdint n Tizi Wezzu, i yellan 20 km anẓul-ugmuḍ n Tizi Wezzu, aɣella-amḍiq iness d tadart n Tagemmunt Azzuz.


At Tudert At Tudert

At Smaɛil At Smaɛil

Taɣiwant n At Smaɛil tella deg unẓul-amalu n twilayt n Tizi Uzzu.


At Umalu At Umalu

At Xellili At Xellili

Thasseqamouts : thanedlesth

At Yeḥya Musa At Yeḥya Musa

At Yeḥya Musa (isem-is aqdim Wed Ksari) d tamdint n twilayt n Tizi Uzzu di Tmurt Taqbaylit, tella ar deg unẓul-amalu n Tizi Uzzu dɣa ar deg unẓul-agmuḍ n Zzayer.

Taɣiwant n At Yeḥya Musa tella deg unẓul-amalu n twilayt n Tizi-Uzzu.

At Yeǧǧer At Yeǧǧer

At Yeǧǧaṛ d tamdint i d-yezgan di tama n wekfadu, deg-wusammar n Tizi Wezzu, tamurt n leqbayel, aɛlayet azal n 1000 n lmitrat.

Taɣiwant n At Yeǧǧaṛ, zzint-as-d ṣa (7) n tudrin
At Yellilten At Yellilten

Llant 11 n tudrin deg At Yellilten, a'naf:


At Yenni (taɣiwant) At Yenni (taɣiwant)

At Ziki At Ziki


At Zmenzer At Zmenzer

Amalu Amalu

Amalu d taɣiwant n Tmurt Leqbayel, tezga deg tawilayt n Bgayet, deg Iɣzer n Summam. Taɣiwant tḥesseb 8 602 imezdaɣen deg uddun n 2008.

17 tudrin : 

Isem Amalu yusad seg uẓar amaziɣ ML, anamek ines : « abeṛdi ur yesɛan ara aṭas iṭij », « abeṛdi n tili anda adfel yetqqim ugar n ibeṛdiyen nniḍen »

Buɣni Buɣni

Buɣni (Boghni s tṛumit), d tamdint n tawilayt n Tizi Uzzu, di Tmurt Taqbaylit, tella ar azal n 38 km deg unẓul-amalu n Tizi Uzzu, ar 15 km deg umalu n Iwaḍiyen dɣa ar 13 km deg ugmuḍ n Draɛ Lmizan.

Tihawt taṭerkit
1515-1830
Agadir aqbur aṭerki. Ar 6 km n tiẓgi n Tineglin.
Isem azwaran :Burǧ-Buɣni

Tihawt taṛumit
1830 - 1962 
Taddart tamecṭuḥt n Tamurt Taqbaylit yettwaẓẓun deg waḍar n Ǧerǧer, taɣiwant tamasayt n Draɛ Lmizan tettweleq deg useggas 1876 deg ugezdu n Zzayer asun n Palestru.
Tuɣaled d taɣiwant n alaɣmu acuṛan, attili tettweqqen deg useggas 1958 ar ugezdu amaynu n Tizi Uzzu

Taɣiwant n Buɣni tella deg unẓul-amalu n twilayt n Tizi Uzzu. Tettweyezzi aka:

Tasureft n tamdint n Buɣni, taɣiwant tesɛa, deg usnulfu ines deg useggas 1984, 26 timdinin nniḍen :


Taɣiwant tesɛa ɣef akal-is taneɣraft n imra d ifarisen iɣurbizen, tineɣrafin n tissitin war iɣisem, taneɣraft n chewing-gum, daɣen tineɣrafin n igargucen, n ccikula, n ticulliḍin, n timedwazin, n ifarisen ukawacu...
Tesɛa daɣen taklinit aqsas-ucelleḥ agetugrinin yettwaldin tiggura-s deg waggur n mayyu 2011. D yiwet tamṣuka tudmist d timettit ugaren tiyaḍ deg tɣiwant.

Agadir aqbur aɛetmani yella deg ugafa n tɣiwant. Yella ar 500 imitriyen n asawen dɣa yettwubna deg tazwara n timiḍi wis XVIII sɣur Lqaḍi aṭerki n Taqbaylit n Wadda, Aɛli Xuǧa, d yiwen agadir ameqran ugaren wiyaḍ nniḍen yebnan iɛetmaniyen di Tmurt Taqbaylit.
Buǧima Buǧima

Buzeggen Buzeggen

Draɛ Ben Xedda Draɛ Ben Xedda

Draɛ Ben Xedda (Mirabeau deg tallit tahrest taṛumit), d taɣiwant taqbaylit n twilayt n Tizi Uzzu, di Tamurt Taqbaylit, tella ar deg umalu n Tizi Uzzu dɣa ar aqrib deg ugmuḍ n Zzayer. 

Ansakal n taɣiwant yetwezzi deg ugafa s Asif n Sabaw dɣa yetwezger sɣur [Asif bwagdur]] deg tama-s tamalut.

Taɣiwant n Draɛ Ben Xedda tella deg umalu n twilayt n Tizi Uzzu.

Taɣiwant n Draɛ Ben Xedda tesɛa 13 tudrin :
Mirabeau d alemmas n tasehrest, lbenyan ines yettweɣtes ass n 24 fuṛaṛ 1884 sɣur anabaḍ amatu n Lezzayer.
Amarud n 31 014 700 francs yettwefk i usenfar agi.
Azaɣar (Tizi Wezzu) Azaɣar (Tizi Wezzu)

Azaɣar (neɣ Ɛin Zawiya), d yiwet taɣiwant n twilayt n Tizi Wezzu di Tmurt Taqbaylit, tella ar deg unẓul-amalu n Tizi Wezzu dɣa ar deg unẓul-agmuḍ n Lezzayer.
Taɣiwant n Uzaɣar tella deg unẓul-amalu n twilayt n Tizi Uzzu.

Taɣiwant n Uzaɣar tesɛa 29 tudrin :

Deg useggas 1889, imi tella tasehrest taṛumit, semman-as i taɣiwant Pirette dɣa tella deg ugezdu n Lezzayer.

S tanaḍt deg uzmez n 7 meɣres 1889, isem n Pirette yettwefkad i ulemmas n umezdaɣ uṛufi yetwexelqen di Azaɣar taddart n taɣiwant tamasayt n Tacentirt, am tajmilt i umhares yezban ass n 9 dujamber 1839 mgal agim n imnayen « Haǧut » i ẓedmen leɛzib At-Seman aqrib agrir n Arbah.

Taɣiwant tesɛa ɣef akal-is taneɣraft n imra akkw d imagraden iɣurbizen, taneɣraft n tigazuzin, taneɣraft n chewing-gum, daɣen aṭas iferdisen n aɣraf n ifexxaren dɣa tissirt n zzit d irden.

Uggug imeswi, yettwabnun deg iseggasen 1980 deg unẓul n tɣiwant, yesniref taneflit n tafellaḥt.

Friḥa Friḥa


Frikat Frikat

Frikat d taɣiwant n twilayt n Tizi Uzzu di Tmurt Taqbaylit, tella ar deg unẓul-amalu n Tizi Uzzu dɣa ar deg unẓul-agmuḍ n Zzayer.

Taɣiwant n Frikat tella deg unẓul-amalu n twilayt n Tizi Uzzu.

Taɣiwant n Frikat tesɛa 24 tudrin :
Iɛeṭṭafen Iɛeṭṭafen

Iferḥunen Iferḥunen

Llant kter 25 n tudrin di taɣiwant n Iferḥunen :


Ifiɣa Ifiɣa


Iflisen Iflisen


isem-agi n yiflisen llan wi d yeqqaren dagla-nsen llan da¥en wiyadh. qqran-d (iflisen = les pirates )
Ilula Umalu Ilula Umalu


Imsuḥel Imsuḥel

Taɣiwant Imsuḥal tenulfa-d deg useggas n 1984 (decret 5 fevrier 1984). Zik tetteki ɣer Lɛarc At Yettura.

Irǧen Irǧen


Makuda Makuda

Meqleɛ Meqleɛ

Mizrana Mizrana

Imkiren Imkiren

Imkiren d yiwet tamdint n twilayt n Tizi Uzzu di Tmurt Taqbaylit, tella ar deg ugafa n Tizi Ɣennif dɣa ar deg unẓul-amalu n Tizi Uzzu.
Taɣiwant n Imkiren tella deg unẓul-alaky n twilayt n Tizi Uzzu.

Taɣiwant n Imkiren tesɛa 42 tudrin :
Sidi Neɛman Sidi Neɛman

Sidi Neɛman d taɣiwant n Tmurt Leqbayel, tezga deg twilayt n Tizi Uzzu. 

Taɣiwant n Sidi Neɛman tezga deg ugafa-amalu n twilayt n Tizi Uzzu.

Taɣiwant n Sidi Neɛman tesɛa 19 tudrin :

Sidi Neɛman d taɣiwant tamectuḥt n tamnaṭ n Tizi Uzzu. Tezga deg iɣzer n wasif n Sabaw. Amrawa, iɣzer agi yečuṛ d umezruy seg ṭrad "punik" (iṛumanen mgal Kartaj). Amrawa n wadda (tamnaṭ n Sidi Neɛman, Draɛ Ben Xedda, Tadmayt, Buxalfa) d tamnaṭ i ttwaḍlemen s tizririn n tagelda n Kuku, Iɛetmaniyen, Iṛumiyen akkw d izba imeẓwiyen mgal taslekt n iṛumiyen.
Suq n Letniyen (Tizi Wezzu) Suq n Letniyen (Tizi Wezzu)


Tadmayt Tadmayt

Tadmayt (isem-is nni aqdim aṛumi "Camp-du-Maréchal") d tamdint n tawilayt n Tizi Uzzu, di Tamurt Taqbaylit, tella ar deg umalu n Tizi Uzzu dɣa ar deg ugmuḍ n Zzayer.

Taɣiwant n Tadmayt tella deg umalu n twilayt n Tizi Uzzu.

Llant 21 n tuddar di tɣiwant n Tadmayt :

"Tadmayt" s tmaziɣt anamek ines d tidikelt (neɣ tawsit n wufus), lamaɛna yesɛa anamek nniḍen : "tazdayt-takeḍwant", yuɣ lḥal adeg-aɣella n tɣiwant d azaɣar i zemren ad yili yegelgel (ingayen deg iseggwasen 1970 ar 80) anda yetɛeddi Asif n Sabaw. Daɣen Tadmayt tettwezzi s idurar, ayen yettak as timeẓri agi am tawsit n wufus.

Tigzirt Tigzirt

Ma yella nezzi-d ɣer tama n yilel, ad naf tamurt n Tigzirt : yiwet n temnaḍt yettwassnen aṭas, ama ɣef ccbaḥa-s ama ɣef umezruy-is neɣ af tmetti-ines.     Tigzirt tezga-d ɣef yijifar n yilel agrakal ; deg ugafa n tmurt n Tizi-Uzu ; limer ad tt-twaliḍ seg usawen ad twaliḍ d akken ters ɣef yiwet n lewḍa i izeynen s waṭas, ur tezmireḍ ara ad tt-teḥyuḍ s tmuɣli.

Taḥuski n Tigzirt weḥd-s ulac ayen i tt-yecban ; mi ara tt-tkecmeḍ ad ak-id mmagren yisekla d leḥcic yessan di tlemmast n ubrid, tiḥuna zzint-as-d si yal tamiwin, yal yiwet d acu i tesnuzuy, mi ara telḥuḍ cwiṭ ɣer zdat ad d-tt-mmagareḍ lɣaci d igrawen yal yiwen seg ansa id-yusa, mi ara tkemmleḍ ɣer zdat, ad tebḍuḍ ad tettwaliḍ ilel iṭilli-d si lebɛid, ad ttḥireḍ melmi ara tawḍeḍ ; tura abrid wezzil, ur d-yugri ara aṭas, syin mi ara tarnuḍ cwiya ad tafeḍ yiwet n tkessart ɣer tama taẓelmaḍt, dɣa ad tebḍuḍ ad tettsubuḍ alama iban-d rrmel adehbi ad as-tiniḍ d aɛeqquc awraɣ yettberriq deg yitij ; aman-nni n yilel d imidadiyen am yigenni, ur tettafeḍ ccbaḥa am tin ; lecḍuḍ-nni n yilel ttawin ttarran, mi ara d-wwet lmuja ɣer berra ulac ṣṣifa n yiẓra ur d-ssufuɣ ara. Mi ara taẓeḍ ɣer rrif n yilel, ad twaliḍ icarfan daxel-is, ttbanen-d ttneggizen-d deg-sen wid yebɣan ad uraren.
Acḥal yeswa win ara d-yasen ɣer da, ad iẓur tamurt-is zziɣ tamurt-nneɣ ur telli tin ittyifen. 


Timizart Timizart


Tirmitin Tirmitin


Tizi Ɣennif Tizi Ɣennif

Tizi Ɣennif d yiwet taɣiwant n twilayt n Tizi Uzzu di Tmurt Taqbaylit.

Taɣiwant n Tizi Ɣennif tella deg unẓul-amalu n twilayt n Tizi Uzzu.

Asawen ttawil n tɣiwant n Tizi Ɣennif yella ar .

Deg ufraq udbil n 1984, taɣiwant n Tizi Ɣennif tesɛa 37 tudrin :
Isem n Tizi Ɣennif yusad seg "Tizi d aɣennif" anamek ines d « Tizi n tarennawt » .
Tizi n Tlata Tizi n Tlata

Tizi n Tlata d taɣiwant deg ugezdu Tizi Wezzu, zedɣen-tt 15.891 n yimezdaɣ.

Tizi Raced Tizi Raced

At Wagnun At Wagnun

At Wasif At Wasif


Zekri Zekri


Agwni Agwni

Agwni (FR:Agueni) d taddart deg Cemmini.
At Cemmini At Cemmini

At Cemmini (FR:Ait Chemini) d taddart deg Cemmini. 
At Sula At Sula

At Sula (FR:Ait Soula) d taddart deg tɣiwant n Cemmini.
At Twati At Twati

At Twati (FR:Azib Touazi) d taddart deg tɣiwant n Cemmini.

amek i necfa nnan-aɣ-d, belli ussan-d deg wedrar n ǧerǧer, win zik i yellan semmeḍ yerna ulac aṭṭas n wakal n tfellaḥt, ihi, unagen-d deg ǧerǧer, ger wexxam-nsen amezwaru deg Tawrirt n Buɛli. ar tura mazal deg twacult n at Twati widak i yeqqimen dinna, ur d-unagen ara deg 1940's ar 1960's. ar assa yiwen deg twacult izga i truḥ ɣer imawlan (Tawrirt n Buɛli), i ttzur-iten.
At Wraɣ At Wraɣ

At Wraɣ (FR:Ait Ouragh) d taddart deg tɣiwant n Cemmini. 
At Ẓadi At Ẓadi

At Ẓadi (FR:Ait Zadi) d taddart deg tɣiwant n Cemmini.
Bumlal Bumlal

Bumlal (FR:Boumelal) d taddart deg tɣiwant n Cemmini.
Ilmaten (Cemmini) Ilmaten (Cemmini)

Ilmaten (FR:Il Maten) d taddart deg tɣiwant n Cemmini. 
Imɛaliwen Imɛaliwen

Imɛaliwen (FR:Imaliouène) d taddart deg tɣiwant n Cemmini. 
Larbɛa (Cemmini) Larbɛa (Cemmini)

Larbɛa (FR:Larbaa) d taddart deg tɣiwant n Cemmini.
Lejnan Lejnan

Lejnan (FR:Djenane) d taddart deg tɣiwant n Cemmini.
Luḍa (Cemmini) Luḍa (Cemmini)

Luḍa (FR:Louta) d taddart deg tɣiwant n Cemmini.
Semɛun (Cemmini) Semɛun (Cemmini)

Semɛun (FR:Semaoun) d taddart deg tɣiwant n Cemmini. 
Sidi Lḥaǧ Ḥsin Sidi Lḥaǧ Ḥsin

Sidi Lḥaǧ Ḥsin (FR:Sidi-Hadj-Hasseïn) d taddart deg Cemmini.

Taddart n Sidi Lḥaǧ Ḥsin tezga-d deg lɛerc n At Weɣlis af 800 imitren n uɛelay deg usammer n yidurar n Wekfadu ar wegmuḍ seg yidurar n Zzan Iɛeddi fell-as Iɣzer Ameqran i yuḍa g wasif n Summam. Ɣur-es tilisa akwed twilayt n Tizi Wezzu.
Sidi Yeḥya Sidi Yeḥya

Sidi yeḥya (FR:Sidi Yahya) d taddart deg tɣiwant n Cemmini.
Taɣrast (Cemmini) Taɣrast (Cemmini)

Taɣrast (FR:Taghrast) d taddart deg tɣiwant n Cemmini. 
Taqerrabt (Cemmini) Taqerrabt (Cemmini)

Taqerrabt (FR:Takorabt) d taddart deg tɣiwant n Cemmini.
Taxlijt Taxlijt

Taxlijt (FR:Takhlidjt) d taddart deg tɣiwant n Cemmini.
Taẓrutt Taẓrutt

Taẓrutt (FR:Tazrout) d taddart deg tɣiwant n Cemmini. 
Tiɣilt Tiɣilt

Tiɣilt (asget: Tiɣalltin neɣ Tiɣaltin) deg tasnamurt d tajumma n wakal yeflalen af ayen id as-d-yezzin, Yesraw (yettemcabin) adrar maca meẓẓey fell-as, Acku tiɣaltin d ademkal yellan gar n idurar d izaɣarenTiḥuna Tiḥuna

Tiḥuna (FR:Tihouna) d taddart deg tɣiwant n Cemmini.
Tijunan Tijunan

Tijunan (FR:Tidjounane) d taddart deg tɣiwant n Cemmini.
Tisirra Tisirra

Tisirra (FR:Tissira) d taddart deg tɣiwant n Cemmini. 
Ahil Ahil

Ahil (Fr: Programme informatique) (En: Computer program) yettwaru s tutlayt tasenselkimt
Ilemẓiyen Inaddalen n Temdint n Bgayet Ilemẓiyen Inaddalen n Temdint n Bgayet

Tarbaɛt n ilemẓiyen n Bgayet (neɣ JSM Bejaïa) d tarbaɛt n Bgayet di dabex n uḍar, tetturar di tseddart tis-snat n Lezzayer n dabex n uḍar. D tarbaɛt tamgensast n iɣiz n Sumam. Terbeḥ deg useggas 2008 tabuqalt n Lezzayer (teɣleb Tlemsan). 



Agni Mzayen Agni Mzayen

Agni Mzayen (FR:Agueni Mzayen) d taddart deg tɣiwant n Aqerru.
At Busliman (taddart) At Busliman (taddart)

At Busliman (FR:Ait Bouslimane) d taddart deg tɣiwant n Aqerru.
Alma n Wectum Alma n Wectum

Alma n Wectum (FR:Alma n ouchetoume) d taddart deg tɣiwant n Uqerru.
Alma Hlal Alma Hlal

Alma Hlal (FR:alma Hlal) d taddart deg tɣiwant n Aqerru.
Aẓru (Aqerru) Aẓru (Aqerru)

Aẓru (FR:Azrou) d taddart deg tɣiwant n Aqerru.
Leqrar (Aqerru) Leqrar (Aqerru)

Leqrar (FR:Lekrar (El krar)) d taddart deg tɣiwant n Aqerru
Ijaqduden Ijaqduden

Ijaqduden (FR:Ijakdoudene (!!?)) d taddart deg tɣiwant n Uqerru.
Iḥermucen Iḥermucen

Iḥermucen (FR:Iharmouchen) d taddart deg tɣiwant n Aqerru.
Imensuṛen Imensuṛen

Imensuren (FR:Imensouren) d taddart deg tɣiwant n Aqerru.
Tifrit n At Lḥaǧ Tifrit n At Lḥaǧ

Tirift n At Lḥaǧ (FR:Tifrit n'Aït el Hadj) d taddart deg tɣiwant n Aqerru
"Sidi Mḥand Waɛli Lḥaǧ" yuɣ-d Ɛica Tazreruqt n At Weɣlis Asamer, yesɛa tlata warraw-is :

Tigurin Tigurin

Tigurin (FR:Tigourine) d taddart deg tɣiwant n Aqerru.
Tignatin Tignatin

Tignatin (FR:Tignatine) d taddart deg tɣiwant n Aqerru.
Kisun Kisun

Kisun (FR:Kissoun) d taddart deg tɣiwant n Aqerru.
Abidjan Abidjan

Tamdint n Abidjan d tamanaɣt n tmurt n Côte d'Ivoire.

Tamdint tamuqrant n tmurt. Di gsugass 2008 lan dgess 5,068,858 imdanen.

Akfadu (adrar) Akfadu (adrar)

Adrar n wekfadu d adrar i d-yussan deg kemmel n wedrar n ǧerǧer,alamma d Bgayet, yekka-d tama n wesammer n Asif n Sumam.
Grenoble Grenoble

Grenoble Tamdint d-yezgan di tmurt n Fransa.
Asif asemmam Asif asemmam

Asif asemmam (s Tifinaɣ: ⴰⵙⵉⴼ ⴰⵙⵎⵎⴰⵎ) d wasif id yezgan di Tmurt n Yiqbayliyen s teɣzi n 425 km, Asif-a yettlal-d seg wemlili n Wasif amariɣ yellan deg Weqbu yakk d wasif n Busellam i d-yettazzalen seg d yidurar n Tala wulman deg ugezdu n Sṭif sin akin ikeččem ar ugezdu n Bgayet, Abrid-is aneggar d ilel agrakal anda iy kettem Aman-is zdat n temdint n Bgayet (Imezzayen).

Agni Ɛisa Agni Ɛisa

Aguni ɛisa d taddart deg tɣiwant n Zekri.
Alma Tegma Alma Tegma

Alma Tegma d taddart deg tɣiwant n Zekri.
Alun (taddart) Alun (taddart)

Alun d taddart deg tɣiwant n Zekri.
Amalu (Zekri) Amalu (Zekri)

Amalu d taddart deg tɣiwant n Zekri.
At Ṭahar (Zekri) At Ṭahar (Zekri)

At Ṭahar d taddart deg tɣiwant n Zekri.
Azra Azra

Azra d taddart deg tɣiwant n Zekri.
Buneɛman Buneɛman

Bunaɛman d taddart deg tɣiwant n Zekri.
Busɛada (Zekri) Busɛada (Zekri)

Busɛada d taddart deg tɣiwant n Zekri.
Cfar Cfar

Cfar d taddart deg tɣiwant n Zekri.
Ɛinsis Ɛinsis

Ɛinsis d taddart deg tɣiwant n Zekri.

Deg-s sin wawalen:


ihi d Amkan i yesɛan aṭas n waman. 

"Arraw n Lmuffeq"

"Arraw n Besɛa"
"Arraw n Sidi Sadiq Amɣar"

"Wiyaḍ"
Ibudaden Ibudaden

Ibudaden d taddart deg tɣiwant n Zekri.
Iɣil Mexluf Iɣil Mexluf

Iɣil Maxluf d taddart deg tɣiwant n Zekri.
Tabaɛrurt Tabaɛrurt

Tabaɛrurt d taddart deg tɣiwant n Zekri.
Tabuda (Zekri) Tabuda (Zekri)

Tabuda d taddart deg tɣiwant n Zekri.
Taɛaruṣt Taɛaruṣt

Taɛarust d taddart deg tɣiwant n Zekri.
Tala Mala Tala Mala

Tala Mala d taddart deg tɣiwant n Zekri.
Tala n Lḥedd Tala n Lḥedd

Tala n lḥedd d taddart deg tɣiwant n Zekri.
Talbent Talbent

Talbent d taddart deg tɣiwant n Zekri.
Tawrirt (Zekri) Tawrirt (Zekri)

Tawrirt d taddart deg tɣiwant n Zekri.
Tiɣzert Tiɣzert

Tiɣzert d taddart deg tɣiwant n Zekri.
Timizar Ḥend Timizar Ḥend

Timizar ḥand d taddart deg tɣiwant n Zekri.
Tizaɣwin Tizaɣwin

Tizaɣwin d taddart deg tɣiwant n Zekri.
At Aṭṭa At Aṭṭa

Ayt Aṭṭa d isem n yiwet n tewsit yettwassnen deg Umerruk alemmas.

Isem n "Ayt Aṭṭa" anamek-is "arraw n Dadda Aṭṭa". Akal-nsen d Aneẓruf deg Idurar n Latlas n Merruk alemmas. Tutlayt n-sn d Tmazight n Merruk alemmas.
At Dawed At Dawed

At Dawed (FR:Ait Daoud) d taddart deg tɣiwant n Leflay.
Almaɛdi Almaɛdi

Amaɛdi (FR:Almaadi) d taddart deg tɣiwant n Leflay.
Izɣad Izɣad

Izɣad (FR:Izghad) d taddart deg tɣiwant n Leflay.
Leflay (taddart) Leflay (taddart)

Leflay (FR:El-Flaye) d taddart deg tɣiwant n Leflay.
At Ɛelwan At Ɛelwan

At ɛelwan (FR:Aït Allouane) d taddart deg tɣiwant n Ukeffadu.
At Ɛmara At Ɛmara

At ɛmara (FR:At Amara) d taddart deg tɣiwant n Akeffadu.
At Sɛada At Sɛada

At Sɛada (FR:At Saada)d taddart deg tɣiwant n Akfadu.
Awrir (Akeffadu) Awrir (Akeffadu)

Awrir (FR:Awrir) d taddart deg tɣiwant n Ukeffadu.
Ferḥun Ferḥun

Ferḥun (FR:Ferhoun) d taddart deg tɣiwant n Akfadu.
Ilmaten (Akeffadu) Ilmaten (Akeffadu)

Ilmaten (FR:Ilmaten) d taddart deg Ukeffadu.
Imeɣdasen Imeɣdasen

Imeɣdasen (FR:Imeghdacene) d taddart deg Ukeffadu.
Mezwara Mezwara

Mezwara (FR:Mezouara) d taddart deg tɣiwant n Ukeffadu.

Mezwara d aḥric n tuddar deg tɣiwant n Ukeffadu deg twilayt n Bgayet seg ussegas n 1984. Tezga-d deg wedrar n Weẓru n Taɣaṭ. Ad naf deg tmurt-is Tasift n Rmila i yideggren deg Wasif n Summam.

Mezwara tela tilisa akwed tuddar-nni:
Tagruja Tagruja

Tagruja (FR:Tagroudja) d taddart deg tɣiwant n Akeffadu.
Tappunt Tappunt

Tappunt (FR:Tapunt) d taddart deg tɣiwant n Ukeffadu.
Tawrirt (Akeffadu) Tawrirt (Akeffadu)

Tawrirt (FR:Taourirt) d taddart deg tɣiwant n Akfadu.
Tizemmurin Tizemmurin

Tizemmurin (FR:Tizemourine) d taddart deg tɣiwant n Ukeffadu.
Tiniri (Akeffadu) Tiniri (Akeffadu)

Tiniri (FR:Tiniri) d taddart deg tɣiwant n Akfadu.
Xlil Xlil

Xlil (FR:Khlil) d taddart deg tɣiwant n Ukeffadu.
Ziwi Ziwi

Ziwi (FR:Ziwi) d taddart deg tɣiwant n Ukeffadu.
Vietnam Vietnam

Tamurt d-yezgan deg Asya. Tmaaneɣt-ines d Hanoi neɣ Hà Nội.
Dong Hoi Dong Hoi

Tamanaɣt n tmurt n Quang Binh, Vietnam. Tettwassen s isem n temdint n tafat.
Ho Chi Minh City Ho Chi Minh City

Tamanaɣt n tmurt n Dong Nam Bo, Vietnam. Tettwassen s isem n temdint n tafat.
Metallica Metallica

Metallica d tarbaɛt tamarikanit n thrash metal. Xelqen-tt Lars Ulrich akked James Hetfield deg useggas n 1981 deg temdint n Los Angeles, California. Tarbaɛt-a tettiki i "Big Four" ("rebɛa imeqqranen") akked tlata nniḍen: Slayer, Megadeth akked Anthrax.

Tasga n ṭṭlam Tasga n ṭṭlam

Tasga n ṭṭlam d yiwen gar wungalen imeqqranen d-ureb tsekla Taqbaylit tatrart id yura Ssaɛid Iɛemṛac immuten send n tuffeɣa n wungal-a ynes.Tasaft Ugemmun Tasaft Ugemmun

Tasaft Ugemmun (FR:Tassaft Ouguemoune) d taddart deg tɣiwant n Ibudraren.

Tasaft d isem i-d yekkan deg useklu n tasaft tin id yeccajjan abelluḍ, neɣ tabelluḍt
At Ɛli Uḥerzun At Ɛli Uḥerzun

At Ɛli Uḥerzun (FR:Ait Ali Ouherzoune) d taddart deg tɣiwant n Ibudraren.
At Ɛellawa At Ɛellawa

At ɛellawa (FR:Ait Allaoua) d taddart deg tɣiwant n Ibudraren.
At Rbaḥ At Rbaḥ

At Rbaḥ (FR:Ait Rbah) d taddart deg tɣiwant n Ibudraren.
Darna (Ibudraren) Darna (Ibudraren)

Darna (FR:Darna) d taddart deg tɣiwant n Ibudraren.
Iɣil n Wammas Iɣil n Wammas

Iɣil bbammas (FR:Ighil bw'ammas) d taddart deg tɣiwant n Ibudraren.
Iɣil n Sedda Iɣil n Sedda

Iɣil n Sedda (FR:Ighil n Seda) d taddart deg tɣiwant n Ibudraren.
Tala n Tazart Tala n Tazart

Tala n Tazart (FR:Tala n'Tazart) d taddart deg tɣiwant n Ibudraren.
At Weɛdnan At Weɛdnan

Weɛdnan neɣ At Weɛdnan, (FR:Bouadnane) d taddart deg tɣiwant n Ibudraren.
Deg taddart-a ay ilul Ḥmed Uyeḥya (Aneɣlaf Amezwaru n Ldzayer).
Tutlayt tacenwit Tutlayt tacenwit

Tacenwit (Aqbaylit, Haqbaylit, Acenwit, Hacenwit ) d tutlayt i ttmeslayen Icenwiyen, di temnaṭ n wedrar n Cenwa di Dzayer. Tutlayt n-sen am tin icawiyen s irifiyen.

Tantala-yagi n Tcenwit, tṛuḥ amzun akken tengger maddi. Urd qqimen-ara aṭas n medden i-tt yesawalen tura di Lzzayer. Zik sawalen-tt di temdint n Bazar ( Tipaza), deg uɣir n Iyurayen ( Gouraya), Cercal, Sidi Ɣilas, Sidi Brahem, Nnaḍur, Damus, Ayt Ḥewwa d Brira d Bist (Bissa).
Kra n wawalen s Tcenwit: Ayyis (Aɛudiw), Hala (Tala), Arrac/Ahzaw (Aqcic), Tarract / Tahzawt (Taqcict), Aqardal (Ameqqran, Amɣar, Aselway), Ɛita (Aṭas), Amemet (Tamemt), Aziri (la plein lune), Tini (Ṭṭmer), Aɛtrus (bouc), Aciɣer (Aslem/Lḥut), Ttɛadmɣ (Uḍneɣ/Helkeɣ), Iğ/Ict (Yiwen/Yiwet).
Aberkan Aberkan

Aberkan d yiwen n llun gar lenwal i nezmer ad nesked di tgemmi.Tabexsist Tabexsist

Tabexsist d agummu id tettakk tegrurt deg umwan

Sliman abaruni Sliman abaruni

Ɛemmi Sliman Basha abaruni d amǧahed d amarir amaziɣ si libya, ymmaro di tmura n jadu di usuggas 1872 u yemmut asuggas 1940. Yeɣra leqran d ddin ɣur imẓaben di ledzayer, dd yugor n tmura n maser, yogor n tturk d ysar il basha. yulla in Libya ad iǧahed af ittilian di ṭrables dd di adrar n infusen. Yemmenfa in fransa dd zdefras yogor yedder di Ɛiraq d Ɛumman, yemmut s waṭṭan di lhend deg ussuggas 1940.Wehran Wehran

Wehran d tamdint id-izgan di tama umalu n tmurt n Ledzayer. Tezga-d tis snat di temɣer deffir Ldzayer tamanaɣt. Tesɛa azal n sin imelyan imezdaɣ. 
Tamdint-agi tettwassen s Lemqam n Sidi Lhewwari (Ahewwar : si teqbilt tamaziɣt n Ihewwaren) i yellan si ṣalḥin, tettwassen daɣen s lfenn, yettussema dinna i-d iffaɣ senf n ccna n rray.
Tawrat Tawrat

Tawrat (neɣ Turat, s taɛebrit תּוֹרָה 'tteɛlim') d adlis n ddin n Tudayt, am Leqran d adlis n ddin n Islam. Ɣur Udayen nttat d awal n Ṛebbi i yefka Musa i Ayt Israyil.

Dg-es llan xemsa n wedlisen:
Deg Bereycit yella amezruy n ddunit d n leqbilt n Wudayen ('ayt yisrayil'). Deg Cemot ddejen ayt yisrayel Maṣer d ruḥn s Israyil. Deg wayiqra yenna-yas Ṛebbi i Moce ger Lewiyim.

Tawrat d deg wedlis wabaraw, Tanax, d wedlis n Nebiyim d d wedlis n Ketubim.
Tamaziɣt tudayt Tamaziɣt tudayt

Tamaziɣt tudayt d tutlayt i ttmeslayen Udayen imaziɣen, d afurk n tutlayin timaziɣin.
Udayen Imaziɣen Udayen Imaziɣen

Udayen Imaziɣen d Taqbilt n Wudayen n Tmazɣa. Ttmeslayen nitni Tamaziɣt tudayt.
Tanax Tanax

Tanax d adlis n ddin n Tudayt. Deg-s llan tlata n wedlisen: Tawrat d Nebiyim d Ketubim. Awal n 'Tanax' yusa-d seg 3 n wawalen: 

Tawrat d adlis win, ɣur udayen, yefka-yas Ṛebbi i Musa iggi n adrar Sinay. Di Nebiyim yella d awal n lenbiya. Deg Ketubim yella d idlisen n umezruy.
Hatikva Hatikva

Hatikva (neɣ Hatiqwa, s tɛebrit הַתִּקְוָה‎‎, s teqbaylit "asirem") d imseɣret taɣelnawt n Uwanek n Israyil.
Cekel amaynut Cekel amaynut

Cekel (s Tɛebrit שקל neɣ שקל חדש) d aqarid n Israyel.
Cocenq Cocenq

Cocenq d isem n lferɛunen umaziɣen n Maṣer n zik.Osasko Osasko

Osasko ("Osasco") d tamdint deg wanẓul n Brazil. Osasko tesɛa azal n 718.646 n imezdaɣ (leḥṣab n 2009) s tajumma n 64,935 km².

Tagnitt Tagnitt

Tagnitt d taddart di lɛarc At-Yeḥya, Taɣiwant n At-Yeḥya di Tmurt n Leqbayel.
Tagnitt tesɛa uquẓ n yexliǧen : Tagnitt (taddart-Ufella), Tagemmut-At-Meqbel, Ɛebdun, Tifiɣut d kra n laɛzuyab: Tagarbalt (Laɛzib At-Ufella), Laɛzib At-Uyeḥya, Tukac (Laɛzib n-Yeblalen), Agni-Ɛmara (zedɣent At-Zmiḥ, At-Ɛli), Laɛzib At-Qasi, Laɛzib Iɛidlen, Laɛzib At-Menṣur. 
Tagnitt tezga-d ɣef webrid aɣelnaw 71 icudden Micli ɣer Iɛeẓẓugen
Abenǧil Abenǧil

Abenǧil neɣ Injil neɣ Inǧil d adlis uɣris n wajjed Amasiḥ.

Ttwagent (ttwaxedment) aṭas n tsuqilin n Yinjil s tutlayt Tamaziɣt, s tintaliwin am Tamaziɣt Tarifit, Tamaziɣt Tacelḥit, d Tamaziɣt Taqbaylit, d Tmaziɣt Tamaceɣt.

Tasuqilt n Yinjil s Tmaziɣt Taqbaylit tella da:

Injil s Tefṛansist - Tamaziɣt Taqbaylit.

Llant tsuqilin Timaziɣin n:

Kuku Kuku

Kuku (FR:Koukou) d yiwet taddart deg tɣiwant n At Yeḥya.Kuku tezga-d af webrid aɣelnaw wis71 (Aṣqif n Ṭmana - Iɛeẓẓugen) yerna ad yeqqen-itt i tuddar nniḍen n At Yeḥya.

Zik, taddart n Kuku am Wewrir n At Ɣebri neɣ Acallam, timanaɣin n tgelda n At Welqadi At Lqaḍi umi qqaren daɣen Tagelda n Kuku. 

Taddart n Kuku tezga-d ger tuddar : 

Tagnitt (deg ugafa ed ugafa-wegmuḍ), Takanna, Iɣil n Igelmimen (deg wegmuḍ), At Jbara, At Ɛenṭar (deg wenẓul), At Ziri, Tafrawt, Taqa (deg umalu).

Ilemẓiyen Inaddalen n Jijel Ilemẓiyen Inaddalen n Jijel

Agraw n Ilemẓiyen Inaddalen n Ǧiǧel neɣ JS Ǧiǧel (s tfransist: JS Djidjel) D agraw n ddabex n uḍar yellan deg iɣrem n Ǧiǧel. 
Mɛemmer Lqeddafi Mɛemmer Lqeddafi

Mɛemmer Lqeddafi (1942 - 2011). D aselway n Libya seg 1 ctember 1969 almi d aseggas n 2011. Yemmut ass n 20 ctember 2011 (nɣan-t deg tamnatt n Surt) 
Takanna Takanna

Takanna d taddart d lɛerc d taɣiwant n At Yeḥya.
Tagemmunt n At Meqbel Tagemmunt n At Meqbel

Tagemmunt n At Meqbel di tegti isem-is Tagemmut, d taxliǧt di Taddart n Tagnitt di tɣiwant n At Yeḥya.

Taddart tezga-d ɣef brid ukerrus aɣelnaw 71 yettawin deg iɛeẓẓugen ɣer Micli. Zedɣen degs azal n 400 n yemdanen. Tegti n warraw Tgemmunt fɣen akk taddart, yal wa anda it-isaweḍ weɣrum: kra zedɣen di Tizi Wezzu, kra di Dzayer (tamanaɣt) wiyaḍ unagen ɣer tmurt n Fransa.
Iɣil n Igelmimen Iɣil n Igelmimen

Iɣil n Igelmimen neɣ Iɣil Igelmimen d taddart di Lɛarc n At-Yettura, Taɣiwant n Imsuḥal tura.
Tizi Hibel Tizi Hibel

Tizi Hibel d taddart di Lɛerc n At Maḥmud deg wakal n At Ɛisi. Imezdaɣ n taddart-a qqaren nezdeɣ di Tizi Hibel (Tizi-Hivey). 
Tizi Hibel tezga-d ɣer rrif n Tagemmunt Ɛezzuz. Yiwen webrid i yettawin ɣer-sent am ddeqs n tudrin nniḍen am Tewrirt Mmusa Waɛmar, Tizi n Tlext...D abrid i iruḥen seg Ɛessas n Wakal Aberkan iffeɣ ɣer wuggug n teqsebt.
Sṭif Sṭif

Sṭif d tamdint di tamurt n Dzayer, Imezdaɣ-is d 350.000 (2006).

Listiɛmar aɛrab d lestiɛmar i d-iǧǧan tikta meqren akter n wiyad ɣef umezruy ni imaziɣen. Iɛraben xellfen ibizantiyen deg 705 almi deg azal n 972. Lestiɛmar aɛrab n tmurt n imaziɣen d yewit n twaɣit i tella ɣef imaziɣen di tazwara armi rebhen tlelli-nsen deg lqern wis VIII.

Takrit ni iɛraben ur tzgir ara tirugza n imaziɣen, lamɛna imaziɣen llan ɛyan imi ttnaɣen-ed atas n isegassen mgal iɛdawen i d-izzin-asen di yal tama daymi xesren amgaru mgal iɛraben.

Imaziɣen kemlen atas n leqrun mbeɛd amgar-nsen mgal iɛeraben seg wemkan ɣer wayed, mgal yewet n tgeldit taɛrabt ɣef tayed, armi deg (972–1148) imi yewit n tageldit tamziɣt , Iziriyen (972–1148) s timelwi n Ziri mmi-s n Menad, tettf-ed tazmart deg Lezzayer. Tallit agi tella yewit n tallit ur nesɛi lehna imi teččur s imenɣi akk-d tarkukitt, Lqern wis XI akk-d 13 walan-ed assexdem ameqran n tutlayt taɛrabt, imi yebda-d deg Lqern wis XI anbaz amenyut n yewin n wedrum aɛrab d-ikkan si Maṣer yettuseman Banu Hilal, deg zdaxel n ul tmurt n imaziɣen.

Imi ifatimiyen (yewet n tgeldit taɛrabt i g-hekmen deg Iɛraben imi staɛmren-d tamurt n imaziɣen) wexxren-ed abud-nsen ɣef Maṣer deg 972, mmi-s n Ziri ittusemman Buluɣin (971-984) yettwakelf-ed ɣef tafriqt ugafa. Awexxar n tanawt taɛrabt ɣef Maṣer ishel-ed asnulfu n tageldit n Iziriyen seddaw Ḥammad mmi-s n Buluɣin imi rebhen-ed imaziɣen tanaya-nsen.

Deg 1090 Iḥamadiyen, aferkaw n Iziriyen, xedmen-ed Bgayet tamaneɣt-nsen; Ihemadiyen hekemen-ed deg ɣef Dzzayer azal n lqern (1008-1152) armi nezfen ɣef ddemma n wanbaz n Banu Hilal. Deg azal n 1152 Amussu n Tdukli (Lmuwahiddin s taɛrabt) ihudd tageldat n Iḥammadiyen.

Deg uzzal n lqern wis 12, Mmi-s n Tumart (a*. 1080 - a. 1130), ccix amziɣ n lǧameɛ akk-d amalway n ddin i snulf-ed tarbaɛt tamaziɣt n Amussu n Tdukli; Mmi-s n Tumart yura-d ahric ameqran n tiktabin n ddin s tutlayt tmaziɣt.

Ɛabd Lmumin (1094-1163), yewin seg inelmaden-is i t-id-xelfen imi yemmut, i snulf-ed taglelda n Tdukli deg Tin Mal ( tamdint deg talemmast n tmurt n Merruk).

Tagelda n Tdukli temɣ-id almi thekm-ed ɣef ahric ameqran n Tafriqt ugafa; Merruk deg 1146, Dzzayer 1151, deg 1160 hekemed ɣef ahric ameqran n Tamezɣa. Deg 1163 armi 1199, tikkelt tamezwarut deg umezruy n Tamezɣa, ahric amerqran n imaziɣen ɛacen seddaw yewit n tgelda tamaziɣt.

Akter n azal 300 isegassen Iziyaniyen, aferkaw n Tagelda n Tdukli, hekmen-ed ɣef Tamezɣa armi 1516 imi Iɛetmaniyen kecmen ɣef Dzzayer.

Tagelda n Tdukli, ɣas akken d yewit n tdukla tamaziɣt i tella, si tazwar-ines armi taggara-ines, ur tesɛi ara leqsed n usellek n agdud amaziɣ, imi d yewit n tajmaɛt n ddin i tella, ɣef wagi assexdem n tutlayt taɛrabt yettnecni deg tamurt imaziɣen imi ahric ameqran n imaziɣen ttwaɛrben-ed.

Lqern wis XVI yezra-d daɣen talalit n Tamurt n leqbayel deg talemmast n tafriqt, imi ahric ameqran n tafriqt i ttmuqlen ɣef rrif n lebher yella seddaw n lestiɛmar aɛutmani.

Tanaya n yiqbayliyen tɛac azal n 300 issegasen armi taslekt tafransist deg 1830.

Cwit kan n ineɣmisen i d-nesɛa ɣef lmuda agi n umezruy n wegdud-nneɣ, ur neɛlim ara daɣen asmi tebda, imi ulac ikaramen ɣef agi. Ayen yellan mlba ccek, d wayen ixebbern iɣellaten n iɛetmaniyen deg tisekwla-nsen akk-d ikaramen-nsen deg lqern 16, Iqbayliyen herzen-ed ɣef telelli-nsen azal n 300 isegassen.

Yal adrum deg timura n yiqbayliyen yesɛa aseqqamu ameqran n tadart-is i ghekmen fell-as, yal asqqamu yesɛa tejmeɛt, Di tajmaɛt agi tella yewit n tajmaɛct ɛlayen, llan imalwayen-nsen. Gar-asen, llan yergazen yettwasnen atas deg timura n yiqbayliyen imi llan irgazen s tirgugza.

Deg 1830 Asqamu Ameqran n wagdud aqbayli, i hekmen ɣef wegdud aqbayli merra, issawal-ed i ccix Amɣar ad yilli d amalway n iɛsekriyen n Tadukli n Tamurt n yiqbayliyen ad harreb mgal Fransa akk-d ad iɛass ɣef tlelli-is.

Tirugza n ccix Amɣar tella sinnig taɣerfant-is sɣur agdud-s imi ihureb-ed almi tagara ɣef ayen yesɛn ccan; tilelli n tamurt-is akk-d n wegdud-is.

Deg tagara, agdud aqbayli ixxesr-ed ɣef ddemma n lqewa tatrart n Fransa akk-d lexdaɛ n ugeldun n weɛraben yettuseman ɛabd Lqader imi d-yefka takbabt-is ɣef Amtawa n Tafna wahid Fransa; ayagi yefka-d lweqt d lǧehd i Fransa at kemel ɣef ayen yeqimen deg lebɣi n yiqbayliyen.

Iɛetmaniyen seddaw n timelwi n Khairr ad-Din d w'ayetma-s ɛaruj, i d-xelqen atrar ussamer n Dzayer, bdan asseɣwel n tama agi am asutel n ifflisen n ddunit merra. Taflist-nsen ternu, temɣid ɣef lqrun 1600; taflist mgal lbaburat n Lmarican g Lebher-nneɣ sebba n Ttrad n Taflist Tamezwarut, akk-d Ttrad n Taflist Tis Snat, anda mutten atas n imddanen.

Sṭif deg lweqt nni ur tesɛi ara atas n lɣaci mi ahric amerqran n imezdaɣen-ines llan kkra d imaziɣen akk-d atas n iflisen d lɛasker iɛetmaniyen s tawacult-nsen.

Mbeɛd n lexsara n ccix Amɣar, Aheddad, akk-d Fadma n Summer, ahric amqran n inelmaden-nsen ttwanfan ɣef La Nouvelle-Calédonie; ɣef tagara n taslekt n Fransa atas n lɣaci xesren ixammen-nsen, akal-nsen, akk-d lherma-nsen.

ɣef agi azal ameqran n lebni n Sṭif d Fransa i t-yebnan imi thud ayen yellan aqbel n taslekt.

Fransa tebna-d lmersa n n Sṭif akk-d talemmast n temdint.

Fransa teqim deg n Sṭif azal n 100 n isegassen armi texser lherb deg 1962.

Imi irumiyen ffɣen-d iqbayliyen keccmen-ed ɣef talemmast n temdint; Sṭif tezra timeriwt tameqrant n imezdaɣen.
Agarsafen Agarsafen

Agarsafen d taddart (Fr: "Iguersafène", Ar: "اقرسافن") tezga-d deg umalu n Ukfadu di tɣiwant n At Yeǧǧaṛ id yezgan deg usamar n Tizi Wezzu, Deg wakl-is id tella tɣiwant. Teggug (Tebɛed) azal n 70km ɣaf temdint n Tizi Wezzu.



=Aẓar n yisem < Agarsafen>= 

Agarsafen tezga-d gar sin isaffen : 

Asif n At Ḥendis id yettawin seg usamar ar wenẓul, 

Asif n Lɛebd Lɛali id iṣubben deg ugafa ar wenẓul, 

Sin isaffen-agi mlalen deg unẓul n taddart fɣen ɣer wasif usardun.

=Aẓar n wawal < Agarsafen >=

"Agarsafen" d awal uddis, yebḍa ɣef sin yeḥicen :

Ger + Isaffen, ( Ger-Issafen )

Di sin wawalen-agi i d-yeffeɣ yissem n taddart < Agarsafen >.

=Tuddar is d-yezzin=

Agarsafen, zzint-as-d sdis (06) n tudrin am umeqlas. 

=Idarma ak d twaculin n taddart=

Taddart n wagarsafen ( Agarsafen ), ɣur-s 37 n yismawen n twacult, tebḍa ɣaf semmus (05) idarma : Imaṛjanen, At Urabaḥ, Ibaxucen, Iqessuyen, Iẓeniɛen, yal adrum ad naf deg-s ugar n ukuẓ (04) n yisemawen n twacult :

Deg-s, At wakli, Ibessa, At bubuḥ, At Wuccen, At muḥend, At imuhub.

At wakli ; s tefransist (Akli, Aklil, Akmoun)

Ibessa ; s tefransist (Bessas, Hemmache, Farhah)

At bubuḥ ; s tefransist (Bouabba)

At Wuccen ; s tefransist (Ouchène)

At muḥend ; s tefransist (Amimer)

At imuhub ; s tefransist (Saïchi)

At qasi wesɛid ; s tefransist (Sahed, Kanès)

Deg-s, At urabaḥ, At uqasi d At ucelhab, iẓenniɛen ufella.

At urabaḥ ; s tefransist (Raâb, Hemrani)

At uqasi ; s tefransist (M'hennache)

At ucelhab ; s tefransist (Chellah)

Iẓenniɛen n ufella, s tefransist (Zenine)

Deg-s, At lmesɛud, At uyaḥya, Iḥedducen, Iḥeddaden, At mraḥ d At mḥend.

At lmesɛud ; s tefransist (Messaoudène, Messaoudi)

Iḥedducen ; s tefransist (Heddauche, Haddou)

Iḥeddaden ; s tefransist (Heddad)

At mṛaḥ ; s tefransist (Amrane)

At mḥend ; s tefransist (Mane, Mohelbi)

At uyaḥya ; s tefransist (Bakour, Bakouche)

Adrum n Iqessuyen, deg-s, Iqesuyen. 

Deg-s, Iẓerriwen, At umeẓyan, At qasi, At Aḥmidan.

Iẓerriwen ; s tefransist (Zerioul, Zérifi)

At umeẓyan ; s tefransist (Mezine, Mezini)

At qasi ; s tefransist (Kessal, Kaïs)

At bṛahem ; s tefransist (Brahmi)

At Lḥusin ; s tefransist (Lahouazi)

At aḥmidan ; s tefransist (Hammidi)

=Amezruy n taddart=

Si zik ar ass-a taddart tebna s isuḍaf, ad d-naf tesqamut n taddart d nettat i yettḍebbiren, deg-s ad d-naf Lamin d ṭṭemman, yal adrum ad yesɛu ṭṭamen-ines, d nutni i iferrun timsal gar imezdaɣ, tasqamut n taddart neɣ akken i as-neqqar ass-a « imɣaren n taddart », d nettat i d-ajgu n waɛrur n taddart.

Zik imezdaɣ n taddart mmugren lhif n ddunit s lxedma n tmurt, tibḥirin d lmal, imezdaɣ n taddart ddukulen akken ad tifsus teɛkemt fell-asen, am win yesɛan am win ur nesɛi, imezdaɣ yettili-d leqder gar-asen, ttilin isuḍaf iten-yesɛedlen akken llan.

Di tlata n tɣemmar n taddart ad d-naf mazal ar ass-a iɛessasen bedden d inigan n yal tallit, d ssellaḥ i iɛussen taddart, mazal ar ass-a lɣaci ttqadaren imukan-agi, di tama ufella n taddart ad d-naf aɛessas n Txerrubt, di tlemmast n taddart aɛessas n Teẓrut, di ṭṭerf n taddart Sidi Ḥendris.

Si zik imezdaɣ n taddart tteklen kan ɣef yiman-nsen, d wayen yexdem ufus-nsen, mazal lǧarra n tesyar n waman tiden s wayess ẓẓaden irden, d tisyer xedmen imezdaɣ n yimern-nni s ifassen-nsen, ad d-naf deɣaen lǧarra n lemɛansrat n zzit, tiden xedmen imezdaɣ n yimiren-nni s ifassen-nsen, tell aula d lǧarra n l’fur anda i d xedmen lqarmud, iqermud s-wayess qqarmeden akk yixxamen n taddart.

Tulawin n taddart ula d nunti ttikint di lebni n yixxam-nsent ɣer yidis n yirgaz, ttikint di lebni n taddart ɣer yidis n yirgazen.

Taddart si zik tebges i kullec, imezdaɣ-is zgan dduklen iwayen akk i as-nilaqen, Asmi d-yeffeɣ ad bnun aɣarbaz di taddart, win id sbedden d amray akken ad t-yebnu, yugi, imi abrid ur yewwiḍ ara ɣer taddart, yenna-asen : aɣarbaz-agi ur txeddemɣ ara anda ur tettaweḍ ara sselɛa-w, ddmen imezdaɣ n taddart ṭṭfen di yiwen n rray, ad ad-ssiwḍen sselɛa-nni d nutni ɣer umkan, syinna Arumi-nni yeqbel akken ad t-yebnu.

Taddart n Wagarsafen d taddart yekren mgal Afransis di ssaɛa tamenzut asmi tekker tegrawla. Ḥekkun-d ɣef Bukeffus d yiwen umezdaɣ yefɣen ɣer umadaɣ mgal Afransis deg useggas n 1928, asmi yettwaṭṭef wwint ɣer lḥebs n Kayan, dinna i yemmut.

Asmi tendeh tegrawla n 54 imezdaɣ n taddart terra i teɣri n Lmuǧahidin, tekker mgal lemḥella n Ufransis, tugi ad as-teknu i uzeglu-ines, ḍeffren atmaten-nsen yefɣen s adrar, amur ameqran deg-sen ur ɛeddan ara 30 n yiseggasen.
Taddart tuɣal d axxam n Yimjuhad, syinna i yettɛedday kullec, tagulla, isallen, d ayfi lemḥella n Ufransis tessers-d lḥers d lɛessa meqren ɣef taddart-a.

Lqayed d laḥkum Afransis yeḥres imezdaɣ id yeqqimen akken ad alsen, ad ddun yid-s, maca xas akken alsan, alsan i lfayda n Lmuǧahidin, imi Imjuhad d widen d ikeččmen sya ɣer da ar taddat xas akken tella Lka sdaxel n taddart, maca widen akken yelsan ttɛassan ɣef widen yeffɣen d Imjuhad. Asmi agad-nni yelsan ugaden ad ttewkecfen, nnan-asen Yimjuhad ad ddum yid-sen uqbel ad asen-ifiq Ufransis. Fɣen taddart qqimen-d deg-s ala imɣaren , tilawin akk d igardan. Azekka-nni Afransis yejjemɛ-d imezdaɣ d-yeqqimen, ttxemmimen amek ara asen-xedmen.

Amennuɣ n qennic d win yefkan tiɣrit i lmeḥella n Ufransis, ayen yeḍran ass-nni mačči akken id as-yenwa ad as-teḍru, yefhem akken imezdaɣ n taddert-agi ffɣen-as afus ddan d Yimjuhad, Afransis yejmeɛ lɣaci n taddart ɣer umkan iwumi qqaren ALMA, ggren-ten ɣer sdaɣel n uɣarbaz akken ad ten-ssarɣen, iḥun Rebbi aya ur d-yeḍri ara, dɣa wwin 65 n yergazen d imeḥbas, di lḥebs n wa ɣer wa, alarmi d sebḥen di Barwagiya. Widen d-yeqqimen amur ameqran deg-sen d tilawin d igerdan, yessufeɣ-iten Ufransis si taddart dɣa sserɣen-tt, aya yeḍra ass n 4 décembre 1957. 

Deg usefru-yagi n Tedaḥmant, d tamezdeɣ n taddart-a, ad nwali deg-s amek lemḥella n Ufransis yessreɣ Taddart :

.Asefru n Nna Wenisa Tadaḥmant :
Nekk ul-iw yugi ad yettu

Lbaṭel iyi-tga Fransa

Teqqes-iyi tuqqsa n uzrem

Deg wul-iw teǧǧa ccama

Asirekyi amezwaru

Xdmen-aɣ-id lqewwa

Neffeɣ-d ɣef lxemsa n ssbaḥ

Lqahwa ur neswi ara

Neffeɣ-d s iɣil urẓu

Ihedreɣ-d lyuṭna

Ihedder-aɣ-d ur nefhim ara

Aɛlaxater ur neɣri ara

Yessfehm-aɣ-d Uqbayli

Yenna-d ad ttɛeddim s Alma

Nruḥ neqqim deg yifeǧǧi

Fell-aɣ tekkat lahwwa

Irgazen ruḥen d lesdur

Lxalat deg ttnasfa

Tekker laṭak i Qennic

Nɣan-asen-id lyuṭna

Trefd-it-id likupṭir

Ssersent i tala n wadda

Wwin-d lgaz d uceṭṭub

Ad aɣ-sserɣen d tama

At Rebbi zzin-d ɣef rrif

Xas caɛlen-tt nettat tensa

Mi d-yeɣra Muḥend Ulḥaǧ

Muḥend Ulḥaǧ Ibessa

Yeɣra-as-id i tḥaǧet

A yemma awiten d tama

A setti ddaklemt s axxam

Ruḥemt ur farqemt ara

Ṭṭlam yaɣli-d fell-aɣ yiḍ

Lɣaci ur yettwali ara

Newweḍ s iɣil urẓu

Nufa lɛeskar yeqwa

Yella Taher Iqessuyen

D amusebbel ɣef tewra

Ihder-asen s trumit

Yegga-d abrid nɛedda

Hudden taxxamt n txarrubt

Netta yettbabba-d ijga

Nruḥ mi newweḍ s axxam

Nufa tawaɣit teḍra

Xeḍlen rreẓq d leɣber

Tadyant i aɣ-tegga Fransa

Ttnaɣen ɣef Lzzayer

Lzzayer ur tt-wwin ara

Lzzayer wwin-tt yemjuhad

S idammen n ccuhada

.Wenisa Tadaḥmant
Ur nezmir ara ad d-nini s imeslayen, tiɣrit yessers Ufransis deg yimezdaɣ n taddart-a, akk d taɛkemt ɛebbant tlawin-is, dayen ur d ttfakan imeslayen, mazal ar ass-a cwami n uɛekkaz Afransis, akk d cwami n tegrawla, lɣaci n taddart ruḥen tt-nemḍaren si taddart ar tayeḍ, akken alarmi d asmi tefra tegrawla. Asmi tefra imezdeɣ n taddart uɣalen-d ɣer taddart-nsen akken s leǧruh n tegrawla, ufan-d taddart yečča-tt uhicur d inijjel, ixxamen-is uɣalen d ixarban, aɣlin, yessaɣlin lemḥella n Ufransis, cwami n aressas d dduxan n tegrawla yessebrek izenqan-is, timest tessraɣ tizemrin d tneqlin d yal d aseklu yellan deg-s, kra deg-sen qquren beden d isɣaren.

Xas ma ufan-d taddart tuɣal d amadaɣ, xas ma ixxamen-nsen ur d banen ara deg yinijjil d uhicur, xas ma leǧruḥ n tegrawla mazal qqazen deg wulawen-nsen, xas ma tagrawla tessegra-d degsen tuǧǧal d igujilen maca imezdaɣ n taddart begsen afus deg ufus, argaz, tameṭṭut s-bedden taddart-nsen, bnan ixxamen-nsen, uɣalen zedɣen-tt.

Tegrawla teǧǧa-d imeṭṭawen d leḥzen, teǧǧa-d tuǧǧal d igujilen, teǧǧa-d cwami deg yimecṭaḥ d imeqranen. Imezdaɣ ttnadin ansi ara asen-d-yekk kra, ulac, uɣalen begsen afus deg ufus cemmren iɣallen-nsen, ssulin ixxamen-nsen. Di lawan-nni imezdaɣ n taddart bnan timeqbert d azamul n leqder i ccuhada yeɣlin ɣef timunnent n tmurt n Lzzayer .
Ad naf deg yisefra-agi n tlawin n taddart, lḥif iɛeddan ɣef imezdaɣ n taddart sumata : 
.Iyi-iɣaḍen d mmi

.Iruḥ yeǧǧa-d abernus-is

.Ḥewwes-aɣ-d axxam n “refuge”

.Ur d-ufi tamtilt-is

.A yemma yelha “le courage”

.Yeǧǧa-am-d ttarix-is

.Iɣaḍ-iyi mmi ameɛzuz

.Iruḥ yeǧǧa-id lbista

.Ḥewwes-aɣ-d axxam n “refuge”

.Ulac iwumi d-zga

.A yemma yelha “le courage”

.Tag-i d lgirra

.Taɛejjuṭ
.A wi ḥedren i « l’attaque »

.Ddaw at Tewwurt

.Yeṭaki Rabaḥ at Urabaḥ

.D netta i yesnen tamurt

.Saḥḥit i Wagarsafen

.Fɣen-d argaz tameṭṭut

.A tamɣart mmi-m yemmut

.Idammen-is ur mḍilen ara

.Mmeḍlen-t lǧunud deg yiḍ

.Deg uzal ugaden Fransa

.Ma ẓriɣ-t-id ar d mxelleɣ

.Ma qqimeɣ d mmi n tasa

.A tamɣart mmi-m yemmut

.Idammen-is ur mḍilen

.Mmeḍlen-t lǧunud deg yiḍ

.Deg uzal ugaden Irumyen

.Ma ẓriɣ-t-id ar d mxelleɣ

.Ma qqimeɣ d mmi aɛzizen

.Lɛeslama-nsen i yimjuhad

.I d-yekkan Tigerwin

.S ufella alsan-d ibrenyas

.Ar sdaxel dlen-d tiḥzamin

.Lgirra ad tefru am ass-a

.Ad nawi tiɛellamin

.Lɛeslama-nsen i yimjuhad

.I d-yekkan Tala ufella

.S ufella alsan-d ibrenyas

.Ar sdaxel dlen-d lbumba

.Lgirra ad tefru am ass-a

.Ad nawi drapu s lahna

..Nna Faḍama

.Lɛeslama i yimjuhad

.Anda llan Wagarsafen

.Iceggeɛ-asen-d Aɛmiruc

.Di seɛɛa ad mlilen

.Xedmen lumbiskad

.Ɣeḍlen lkumba Irumyen

.Aɛmiruc yezga-d yefraḥ

.Di taddert n yimjahden

.Lɛeslama i yimjuhad

.Imi d Agarsafen merra

.Iceggeɛ-asen-d Aɛmiruc

.Ad mlilen di ssaɛa

.Wwḍen xedmen lumbiskad

.Ɣeḍlen lkumba Fransa

.Aɛmiruc yezga yefraḥ

.Di taddert n zzuɛama
.Wer neḥdir wellah ar yertaḥ

.I laṭak n tenɛimin

.Yeṭṭaki Cellaḥ Muḥend

.Bu laɛyun tiberkanin

.Yeɣḍel lkumba alarmi tfuk

.Yegga lkuraj I tudrin
.Yeɣli Muḥend Ucelhab

.Anwa ara iqelben ikumya

.Tarbaɛt-is ḥeznen irkel

.Ugin ad ččen lmakla

.Iɣaḍ-iyi umkan-is

.Imi ur yesɛi ddarya

...Nna saḥra

Imezdaɣ n taddart lḥif ɣef lḥif, xas akken tefra mazal laɛtab yeskarkiriten, maca ẓran ala tadukli akk d tegmat ara ten-yessufɣen d lḥif ttidiren, begsen argaz tameṭṭut, yal wa s wayen yezmer, yal wa akken yessen. Taddart ssulin-tt warraw-is , ciṭuḥ, ciṭuḥ, tettali taddart tettuɣal am zik-is, s tdukli n yimezdaɣ tebda tettifsus taɛkemt. Deg useggas n 86 tecɛel trisiti.

Di tallit-nni n rrebreb imezdaɣ n taddart ɛussen ɣef lḥerma-nsen, kkren mgal n rebrab, dduklen am yiwen. Deg useggas n 98 taddart tessekcem aman s ixxamen, tessenqes taɛkemt i tmeṭṭut. Imezdaɣ n taddart ur arǧin ara adabu akken ad ssalin taddart, imi isurifen akk i gren, d asaḥnunef d uzuɣer, urǧin id qqḍan taɣewsa-nsen, begsen am akken uɣen tannumi, wa s udrim-is, wa s yiɣil-is wa s tektiwin-is, xedmen « un musée » d tajmilt i ccuhada, d yemjuhad, d tuǧǧalt, akken yal tasuta ad t-id aff , akken tasuta i tayed ad teẓẓer laɛtab sɛeddan imezdaɣ n taddart di tallit-nni n tegrawla n Ufransis, d win ara d yeqqimen d inig n yal tallit i yal tasuta. Arnan bnan timeqbart anda ara meṭṭlen akk imezdaɣ n taddart. Deg useggas n 2001 arnan uzlen skecmen-d tilifun ɣer taddart.

Leqdic mačči d win iḥebsen, di yal tallit, iɛeggalen n tesqamut n taddart tqeddec deg usnerni d usegmu d ucebbaḥ n taddart, ad dnaf tasqamut n taddart, tuzzel akken ad d-ssekcem Lgaz, tufa-d ttawil i yiḍumman n taddart, texdem « une place public » di tlemmast n taddart, tseggem iberdan-is.

Leqdic mazal yettkemmil, s laɛnaya n tesqamut n taddart d imezdeɣ-is. Ugar n 50 n yiseggasen-aya seg wasmi tefra tegrawla, mazal taddart tbedd, tuɣal am aḥriq ijeǧǧigen, aya s laḥmala i ttḥemlen warraw-is, fkan-d tazmert-nsen, adrim-nsen, akud-nsen, tiktiwin-nsen akken ad tt-bedd taddart lebda, xas ma tegrawla tesnegrit, maca aḥyan-tt-id warraw-is.

Taddart n WAGARSAFEN tewwi amkan amezwaru n temzizelt n Rabaḥ Ɛisat n tɣiwant akked snat n tuddar zeddigen deg useggas n 2014 s ugemmuḍ n 97/100 deffir-s terna-d taddart n Tizi-Umalu ( Abi Yusef ) deg umkan wis sin s ugemmud 87/100, taddart n Swamaɛ deg umkan wis kraḍ ma yella deg umkan wis ukkuẓ d taddart n at Waɛban. D timzizelt i d-ihegga wegraw aɣerfan n twilayat n Tizi-wazzu, anda ukan-t deg-s 12 n tɣiwanin akked 62 n tuddar.

Taddart tecbeḥ s warraw-is, s tdukli n yimezdeɣ-is, s tayri i ten-icudden ɣer ɣur-s, yal wa s wayen i umi yezmer, yal wa swayen yessen. Wa yefka-d kra si texriṭ-is, wa yewwet s yiɣil-is, yefka-d tazmert-is, wa yefka-d tikti-s, wa yefka-d rray-is… Iɛeggalen n tesqamut iqeddcen ɣef taddart d wid yettazzalen sbaḥ tameddit fell-as, d wid iqeddcen ɣef taddart war iḍes, war asgunfu, bedden, sbedden ccan n taddart. Ɣer yidis n yirgazen, ad naf daɣen tulawin n taddart iqeddcen ɣer tama n wargaz, tt-id yeggaren afud akked tebɣest i yirgazen akked yilmeẓyen. Imezdaɣ n taddart sumata akken, si tqernit n ufella arma d taqenit n wadda, aladra ilmeẓyen, warǧin smeɛẓegen i teɣri d ggaren iɛeggalen n tesqamut n taddart, ɣur-sen tabɣest am tyuga igerzen, yal ass wejden ad d-fken iɣallen-nsen d wayen akk iwumi zemren i taddart. Warǧin qqimen ur ḥdiren ara i lejmaɛ n taddart. Ula d igerdan imecṭaḥ ggaren iman-nsen akken ad xedmen ɣef taddart, ḥemmlen ad tt-ikin deg lxedma d-yettilin, aladra ayen akk fsusen fell-asen, ttawin-d amedya seg yimeqranen iqedcen, acku azekka d nnuba-nsen ula d nutni ad qeddcen ɣef taddart.

Ɣer waya akk, ad naf tiddukla tadelsant ALMA n taddart, tqeddec deg waḥric n yidles s umata, tt-in d-yettheggin timliliyin di taddart ɣef teɣzi n useggas, war ma nettu tiddukla ALMA-VERT, tt-in iqeddcen ɣef useḥbiber ɣef twennaḍt, d ugama, tt-in iqeddcen war ɛeggu ɣef tezdeg n taddart. War ma nettu aḥric n waddal, ad naf ilmeẓyen tt-heggin-d timzizelt n ddabex n uḍar yal anebdu, d timliliyin n tegmat akked tdukli ger yilmeẓyen n taddart. Taddart tesɛa asmel deg ugernet i widen yebɣan ad d-walin leqdic d cbaḥa-s s umata ( http://agarsafen.canalblog.com )

Leqqdic akken ma yella yettili-d s wafus n yimezdaɣ merra, irgazen, tilawin, s inaẓuren-is, s icennayen-is, s wid yiɣran akked widen ur neɣri. Iɛeggalen tesqamut n taddart d nutni id ajgu n waɛrur n taddart, syissen i tbedd taddart, d nutni i yettjerriden isuḍaf yesdukklen akk imezdaɣ n taddart, akken imezdaɣ merra ad idiren deg yiwen uswir, s ddaw n yiwen uzref, am wid yesɛan, am wid ur nesɛi, d nutni i yesseḥbibiren ɣef tuddsa ( organisation ) n taddart akked lḥerma-as akked yimezdaɣ-is, d nutni i iferrun timsal gar imezdaɣ, d nutni i yessexsayen times n ccwal gar imezdaɣ. Timsal ferrun-tent s wawal, s izɣer n tugdut, war ma wwḍent imezdaɣ ɣer teɣdemt, ad naf taddart tebna am tegduda.

Aya ur d yebdi ara ass-a, send tagrawla n 54 yal tasuta yezrin teqdec ɣef taddart, yal ta akken tessen. Si zik imezdaɣ ṭṭfen di tuddsa n taddart akken ur tettruḥ ara, imi ẓran ala tuddsa id yettawin taddukli akked tegmat. Ad naf iɛeggalen yezrin deg useggas n 1974, jerden ɣef lkaɣeḍ isuḍaf s wayes ara telḥu taddart, uran umuɣ ( liste ) n yismawen n yiɛeggalen n tasqamut n taddart d widen i ten-yettallen, ad naf lamin akked ṭṭemman, ad naf imɣaren akked d ilmeẓyen yeɣan, bnan lsas n taddart am tmendawt, ayen uran deg useggas n 1974 mazal-it yella d inigi, mazal-it yeqqim-d ar ass-a, tasuta ar tayeḍ tesnernay-it akken ad tt-sseḥbiber ɣef tuddsa n taddart.

Leqdic mačči d win iḥebsen, di yal tallit, iɛeggalen n tesqamut n taddart tqeddec deg usnerni d usegmu d ucebbaḥ n taddart, ad naf tasqamut n taddart, tuzzel akken ad d-ssekcem Lgaz, tufa-d ttawil i yiḍumman n taddart, bdan afran n yiḍumman n plastic, lkaɣeḍ akked wuzzal. Iswi n taddart ad kksen aḍummu ( la décharge ), ad tuɣal taddart war iḍumman.

Leqdic mazal yettkemmil, s laɛnaya n yiɛeggalen n tesqamut n taddart d imezdeɣ-is. Ugar n 50 n yiseggasen-aya seg wasmi tefra tegrawla, mazal taddart tbedd, tuɣal am aḥriq n yijeǧǧigen, aya s laḥmala i ttḥemlen warraw-is, fkan-d tazmert-nsen, adrim-nsen, akud-nsen, tiktiwin-nsen akken ad tt-bedd taddart lebda, xas ma tegrawla tesnegrit, maca aḥyan-tt-id warraw-is. S warraw-is taddart tuɣal d tacemmaɛt yeftin, s wunnuɣen di yal tiɣmert, s cbaḥa n lebni n tliwa-s, s tezdeg n yizenqan-is, aya akk s lebɣi n warraw-is iqedcen war ɛeggu, yesseḥbibren fell-as yal ass. Ayen akk yessefraḥen d tadukli n yimezdaɣ, d tadukli ɣef yiwen yiswi, d iswi d igennin icerrigen gar imezdeɣ n taddart, d iswi d iẓeṭṭen tagmat gar lɣaci, d iswi izerɛen tayri deg wulawen n yimezdaɣ, d iswi d-yesslalayen afray n telsawit di tmetti n wass-a, sarameɣ d amedya ar ḍeffrent waṭas n tuddar.

=Ayen nniḍen=

=Tamselyut=



Concepción Concepción

Concepción d tamdint deg wanẓul n Cili. Concepción tesɛa azal n 216.061 n imezdaɣ (leḥṣab n 2002) s tajumma n 221,6 km².

Ɛli Ɛemran Ɛli Ɛemran

Ɛli Ɛemran, s yissem-is unṣib (Ɛli Kulugli, s tefransist : "Ali Koulougli"), d acennay n tmurt n leqbayel, ilul-d ass n 20 Mayyu 1969, deg Igariden i d-yezgan di Mɛatqa (Tizi wezzu).
Ɛemran yella d isem n yiwen si lejdud-is. 

Yebda yettarra lmendad-is ar uẓawan si temzi-s, asmi yella isell i Radyu akked kra n tesfifin n kra icennayen yellan di teswaɛt-nni, Aladra isell i widen akken ḥarmen ur d-sɛeddayen ara tizlatin-nsen deg yimaṭṭafen n Radyu n tmurt n Lzayer, amedya n Dda
Sliman Ɛazem... d wiyaḍ nniḍen.

D ameẓyan yettaɛraḍ yetturar snitra, yessaweḍ yexdem-d yiwet s tebelyunt n zzit, am akken xedmen akk icennayen iɛeddan uqebl-is; Yettaɛraḍ, yeṭṭafar, yal tizlitt umi slan imeẓẓuǳen-is; D acu kan netta yesɛa zzher, imi yufa-d snitra deg wexxam si temẓi-s, xas akken d taqburt meɛna ar ɣur-s tesɛa azal meqqren; Tella niqal n d ayla n gma-s armi yuɣal ikesbi-tt, netta.

Asmi yeffeɣ i tillumẓit, Ɛli yettwassen d win yettarun isefra ak ttezlatin, imi tizlatin ines timezwura i yura, Kra deg-sent cnantent kra icennayen yetwasenen, gar-asen Lani Rabaḥ.

Asmi yella di tesdawit, dinna Ɛli i d-yebda yettbin-id, imi yella yetturar snitra, ixeddem aẓawan, icennu i yiwet n tarbaɛt umezgun n tesdawit n Dda Lmulud at Mɛemmar di Tiziwezzu, uwumi qqaren "Meɣres" ; Di tallit nni, yebda yetturar tizlatin n Yidir, Simon and Garfunkel, Moustaki, Cabrel, Inaṣliyen, Pink Floyd, Abranis, Cat Steγens... S wakka Ɛli ilemmed u yebda isurifen ines imezwura deg-wubrid n lfen.

Di 2001, yesekles tasfift-ines tamenzut, anda is-yeqqar : "Amsebrid", s wakka, s tesfift-agi, Ɛli yekcem annar n cna.Ur iɛeṭṭel ara yebda timaɣriwin di tmurt n leqbayel, deg-waxxam n yedles Lmulud at Mɛemmar, daɣen deg-wuxxam umezgun n Bgayet.

Ɛli daɣen yuka deg waṭas n tfaskiwin, s kra n wanda id iɛedda s waraz, imi cna-ines s ṣṣut-is d uẓawan-ines yufraren-d.

Araz amenzu, yewwit-id di tafska taɣennawt n cna n teqbaylit, araz wis sin, yewwit-id di tafska uẓawan n Ṣumam.

Deg useggas n 2000, Ɛli yeǧǧa tamurt-is, yeǧǧa taddart-is, yunag ar tmurt n Fransa, anda yella yezdeɣ di Lpari, ula dinna, am da di tmurt iqeddec, ixeddem daɣen timaɣriwin.

Aken assegas, ilemnd n tefsut tabarkant, Ɛli yecna di tzeqqa n Zinit (Zénith) di Lpari, s idis n ucennay ameqran Farḥat Imaziɣen Imula, Akli. D, d Gnawa Diffusion.

Zdat n lɣaci id yusan, tizlitt-is "A xali sliman" yufrar-d yarna taɛǧeb nezzah i lɣaci nni id yussan, yeslkelsitt yarratt di <le clips> weqbel ad yessufeɣ tasfift-is, tinna yessufeɣ di 2005.

Ɛli yessewjed tasfift tamaynut id-yefɣen deg useggas n 2009, anda is-yeqqar : "Akka id amur".

2001, Tasfift tamenzut anda is yeqqar: "Amsebrid"

2005, Tasfift tis snat anda is yeqqar: "Xali sliman"

2009, Tasfift tis tlata anda is yeqqar: "Akka id amur"

2013, Tasfift tis rebɛa anda is yeqqar: "Tizi n leryah'
Lwennas Ṣabi Lwennas Ṣabi

Lwennas Ṣabi, d yiwen ucennay n tmurt n Leqbayel, tamaṭ n Ɛeṭṭuc, taɣiwant n Makuda id yezga deg-wugafa-amalu n Tizi Wezzu, ilul di 29 tubeṛ 1981.

Asmi yesɛa ṭṭam (tesɛa ) iseggasen di lɛemṛ-is, yebda isurifen-is imezwura yettaru tamedyazt, isefra ara yecnu ttizlatin akken kra iseggasen ; Deg-yiwen n tallit, yebda ilemmed yetturar snitra.
Am icennayen ak n tmurt Leqbayel, yebda yettufrar-ed di tmaɣṛiwin n zwaǧ id yettilin di tudrin, imi dinna ttagnitt is id yettilin, imi yettemlil-id inaẓuṛen nniḍen, anda id ilemmed ugar n wayen yessen deg-waḥric-agi uẓawan d lfen s umata.

Deg-wuseggas 2005 i yebda umecwaṛ-is deg-webrid n cna, imi yessaweḍ yeskles tasfift-is tamezwarut, anda is yeqqaṛ : « Semḥ-iyi », ttasfift yettujarden deg-wansayen n tezlitt taqbaylit, llant deg-s sedis (setta) n yizewlen ; ttasfift id yessuf-eɣ di tullizin n tefsut.

Aẓawan n tezlatin-is yettagemit-id si <Caɛbi>, aẓawan aɣaṛfan, d <Lfulkluṛ n Leqbayel>, yewwi abrid id wwin icennayen n Leqbayel iqbuṛen, am : Ccix Lḥasnawi, Lwennas Meɛṭub, Yidir d Lewnis at Mengellat.

Akken sin iseggasen, di 2007, yarna yessekles tasfift-is tis snat anda s yeqqaṛ : « Muqlent wallen », anda id yesbeggen asaɣ it icudden ar ṭṭabaɛ uẓawan-is, d unadi lqayen deg-waḥric n tezlitt taqbaylit s umata. 

Lebda deg-wubrid n wesnulfu, Lwennas ṢABI yessewjed aḍebsi-s wis kṛaḍ (tlata), deg-wusaggas n 2010, anda is yeqqaṛ : « Tajmilt iy fennanen », llant deg-s mraw (ɛecṛa) n tezlatin ; Yessufeɣit-id di 16 fuṛaṛ 2010.

Deg-wuseggas n 2008, yewwi-d araz, ilmend n temzizelt « Prix Carlo Doualia » id yellan di Maṣaṛ, (Timzizelt n can iycennayen n agrakal, (concours de chant destiné aux artistes de la Méditerranée)), id yesewjed umaṭaf n « Monté Carlo Doualiya » di 15 ar 16 tubeṛ 2008, yecna di temkaṛḍit Aleksandri (la Bibliothèque d’Alexandrie), zdat n waṭas n lɣaci, yecna deg-wudem n sin yemyezwaren : Nawal Ben Kraym (id yusan si tmurt n Tunes) d Ayham Abu Ammar (id yussan si tmurt n Sirya), (Nawal Ben Kraïm (Tunisienne) et Ayham Abou Ammar (Syrien)).

Timzizelt-agi ttagnitt is yarnan afud ameqṛan, ttagnitt is yefkan tamuɣli lqayen d waṭas n tektiwin ɣaf tezlitt taqbaylit, ttagnitt is yellin akken iwata tiwwura akken ad yarnu ad yessekles amaynut.

Xas ma ḥarcawet tegnitt, Lwennas ṢABI mazal iqeddec s idis n tezlitt taqbaylit, deg-wusekfel n wansayen, aɛlaxaṭaṛ yeẓṛa d akken idles-is, yuḥwaǧ arraw-is ad ilin yides s idisan-is, d agarruj ǧǧant-id imezwura-nneɣ inekni, nufat-id, u nekni at id neǧǧ iy neggura-nneɣ akken at id afen zeddig lsas-is.

Ass-a, Lwennas ṢABI, yeswejd-aɣ-id yiwen uḍebsi <Le Clip> (DVD d VCD), azewl-ines : < Can d wansayen>, yesɛa semmus (xemsa) n tezlatin Klip :

1.Muqlent Wallen.

2.Tamacahutt.

3.Tewwi-yi Lmuja.

4.Fellam cennuɣ.

5.Wissen ?.

D aḍebsi ara ad yefɣen deg-wuseggas-a n 2011, di tullizin n Mɛatqa Aẓawan (éditions Maâtkas Music).

Ḥakim Tidaf Ḥakim Tidaf

Ḥakim Tidaf, d yiwen ucennay n tmurt n Leqbayel, n taddart n At Xiṛ, taɣiwant At Xlili (Meqlaɛ, Tizi Wezzu), di 27 meɣres 1972.

At Ɛica At Ɛica

At Ɛica (FR:Ait Aicha) d taddart deg tɣiwant n At Yeǧǧer.
Buɛawen Buɛawen

Buɛawen (FR:Bouaouane) d taddart deg tɣiwant n At Yeǧǧer.
Iɣil Bu Kyasa Iɣil Bu Kyasa

Iɣil Bu Kyasa (FR:Ighil Boukiassa) d taddart deg tɣiwant n At Yeǧǧer.
Iɣrayen Iɣrayen

Iɣrayen (FR:Ighraiene) d taddart deg tɣiwant n At Yeǧǧer.
Mḥagga Mḥagga

Mḥagga (FR:Mehaga) d taddart deg tɣiwant n At Yeǧǧer.
Tifrit n At Umalek Tifrit n At Umalek

Tifrit n At Umalek d taddart deg tɣiwant n At Yeǧǧer.

Isem n teddart-agi yekka si yiwen lɛerc, At Umalek.
Tawsit Tawsit

Tawsit d tagrawt n yimdanen yezdin deg yiwen n uẓar yettuɣalen ar yiwen n umraw sin akin tettugzem d ifurken ar waṭas n idrumen, imdanen-s deg waṭas n wakud ttidiren deg yiwet n tmurt akken i ttmeslayen s yiwet n tutlayt yerna zdin ddg yiwen n yidles 
Tiwsitin llant deg yakk umadal seg Uruppa at tẓegwa n AmaẓunDa Nang Da Nang

Tamanaɣt n tmurt n Nam Trung Bo, Vietnam. Tettwassen s isem n temdint n tafat.
Ca Mau Ca Mau

Tamanaɣt n tmurt n Tay Nam Bo, Vietnam. Tettwassen s isem n temdint n tafat.
Aḥnif Aḥnif

Aḥnif ( Fr: Ahnif) d taɣiwant n twilayt n Tubiret di Tmurt n Leqbayel. 

Aɣbalu Aɣbalu

Aɣbalu (s tefṛensist: Aghbalou), d taɣiwant n wegmuḍ (ccerq) n Tubiret, zedɣen-tt 19.530 n yimezdaɣen. Taqerbuzt d nettat ay d taddart tameqrant akk n tɣiwant-a.

Taqerbuzt ay d tameqqrant deg-sent.

Imceddalen Imceddalen

Imceddalen (s tefransist : M'Chedallah), d taɣiwant i yellan deg wegmuḍ (ccerq) n Tubiret, zedɣen-tt ugar n 25.563 n yimezdaɣen. Deg tallit n tuṭṭfa tafṛensist, llan qqaren-as Maillot.

=Tarakalt =

= Muqel Daɣen =

Beclul Beclul

Beclul (s tefrensist: Bechloul), d taɣiwant n Tubiret, zedɣen-tt 11.775 n yimezdaɣen.


Tagduda Tagduda

Tagduda d yiwet n talɣa n unabaḍ (baylek, lḥukuma) deg wid i ttnebbiḍen (iḥekmen) fɣend di tefrant n uɣref, neɣ tafrant i deg ttekkin imdanen meqqren. Awal tagduda igḍel awal tageldiwt. 
Amedi: Tamurt n Lzzayer d Tagduda tamagdayt taɣerfant. Neɣ adabu ifeɣ-d seg uɣref s ubrid n tugdudt.
Tageldiwt Tageldiwt

Tageldiwt: anabaḍ n tgelda TageldaTagelda Tagelda

Tagelda d tamurt inbeḍ ugellid agellid
Agellid Agellid

Agellid d ameqqran n tgelda, d netta inebbeḍen aɣref mačči d aselway am tegduda.
Tira n Braille Tira n Braille

Braille (tiɣri: Bray) d tira ay d-yesnulfa Louis Braille i yiderɣalen.Malgrat de Mar Malgrat de Mar

Malgrat de Mar tella d taddart tezga-d g umalu anzul n tmurt n Spanya.
Ninh Binh Ninh Binh

Ninh Binh d tamanaɣt n tmurt n Dong Bang Song Hong, Vietnam. Tettwassen s isem n temdint n tafat.
Rabeḥ Ɛeṣma Rabeḥ Ɛeṣma

Rabeḥ Ɛeṣma d acennay adzayri n uẓawan taqbaylit. Illul di 1962 di Ireǧǧawen, di lwilaya n Tizi Wezzu di tmurt n Leqbayel.
Urigami Urigami

Urigami d awal i d-yekkan seg tutlayt tajapunit. Yesdukel amyag [oru] = Ḍfes akked yisem [kami] = Akaɣeḍ. Zik, deg tmurt n Japun, ttinin-as i kra yellan d aḍfas : [Urikata neɣ Urigata ] = Taɣara n uḍfas. S tmaziɣt, nesmizeɣ awal ama deg tira ama deg ususru. Nerra [u] deg webdil n [o] acku asekkil ‘’o’’ ur yedda ara akked yilugan n tjerrumt n tutlayt-nneɣ mačči am usekkil ‘’P’’ yufa amḍiq-is . Asekkil ‘’o’’ ur d yemmezg ara akked usekkil ‘’u’’, yettḥaraf-it. Rnu i waya s, yessefk fell-aɣ ad ad nxemmem i usuddem n wawalen nniḍen ara neḥwiǧ sya ɣer sdat. 

Akka ihi i as-d-nessumer isem n tẓuri-a s tmaziɣt : Urigami. D isem asuf ur yesɛa asegget. Ma nsers-it deg waddad amaruz, ad t-naru akka : wurigami. Asmizzeɣ n yisem n tẓuri isashel-d aslugen-is. Seg neslugen isem n tẓuri, yeldi-d ubrid s asuddem n twacult n wawalen i neḥwaǧ, i yessefken ad ilin deg tutlayt-nneɣ.

=D acu i d Urigami ?=

Urigami, d taẓuri i d-yuɣen qrib akk timura n umḍal, ur tessin tilisa n wakal neɣ tid n 
usnulfu. Yal amdan, yeɣra neɣ ur yeɣri, d ilemẓi neɣ d amɣar, d argaz neɣ d tameṭṭut, akken yebɣu yili yezmer ad yelmed taẓuri akken ad yuɣal d ameḍfas neɣ d amurigam. Aḍfas n ukaɣeḍ, d taẓuri i wallaɣ akked yiḍudan, ad ak-d-teldi tiwwura ɣer tiẓeḍt akked lferḥ n usnulfu. Urigami mačči d taẓuri kan, d turart i usteɛfu, ad yennecṛaḥ yes-s yal yiwen deg-neɣ. D addal i yesleɣmayen allaɣ i wakken ad yelmed amek ara yerr takti d taɣawsa ger ifassen-nneɣ. 

Urigami ur yeḥwaǧ ara amḍiq n uḍfas am tẓuryin nniḍen, anda teddiḍ tzemreḍ ad tḍefseḍ tiferkit-ik. Maca yelha ma neɛzel-as tiɣmert deg uxxam akken ad neǧǧ deg-s akaɣeḍ akked tmudmin yekfan neɣ ahat tid yellan d asenfar i nettheggi akken ad tent-neḍfes.

=Amezruy awezlan n tẓuri=

=Anekcum=

Aḍfas n ukaɣeḍ yennulfa-d deg tmurt n Ccin, ttinin-as : Jiǎnzhǐ (akaɣeḍ ugzim). Awal-a yessegrew aḍfas akked ugzam n ukaɣeḍ. Taẓuri-a, ad yili teḍfer-d anulfu n ukaɣeḍ. Maca iban-aɣ-d tura, amhaz n tẓuri, anda ma ulac, yefka-d sin yifurkan, afurk Ajapuni akked ufurk Amuran neɣ ayen i umi nezmer ad as-nsemmi tura, afurk Amaziɣ-aspenyuli. Armi d lqern iɛeddan, deg iseggasen n 30 i demlalen yifurkan-nni, sakin dduklen, fkan-d Urigami atrar nessen tura s tewsatin-is. Ɣas akken llan yinmezrayen n wurigami, uran ddeqs n yidlisen ɣef umezruy n tẓuri, maca mazal d-tban akk tiwin d-yewwi ufurk Amaziɣ-aspenyuli. Yessefk ad ilin yinadiyen ilqayanen acku, ma yella Ispanyuliyen yufrar-d uttekki-nsen deg umhaz n tẓuri, ass-a, uɣalen d aɣerbaz am nitni am Yijapuniyen, aḥric d-wwin Yimaziɣen mazal-it yedreg. Mazal aṭas n tuttriwin i yeḥwaǧen tiririt. Ur yella ara deg yiswi-nneɣ, deg wedlis-a, ad nerr s telqey i yiseqsiyen akk yellan, maca ad neɛreḍ ad nefk kra n tektiwin ara inefɛen inadiyen i d-iteddun. Acku seg tama, wa d adlis n tectelt, seg tama nniḍen, xuṣṣen aṭas n yisallen deg taɣult-a. Yessefk daɣen ad nini, aseɣnew n tewsatin n wurigami yebḍa ɣef kraḍ (3). Tella tiwin d-yewwi ufurk Ajapuni, tella tin d-yewwi ufurk Amaziɣ-aspanyuli akked d wayen d-tewwi tallit tartar ideg ttekkan aṭas iɣerfan amedya n yimarikaniyen, ifransisen… Afurk Ajapuni seg-s i d-newwin Urikata (urigami ansayan), Sukudama (Urigami akuran), Urigami azegriran. Riɣ ad greɣ yiwet n tamawt ɣef wurigami azegriran, ɣas akken ilul-d deg tmurt n Japun, maca asetrer-is yeḍra-d deg tallit tatrar ideg kkin aṭas iɣerfan. Tiwin d-wwin yimaziɣen akked yispanyuliyen, d tawsit ideg ara naf cwiṭ seg tewsit tamadwan akked cwiṭ seg tewsit taddayan asmi llan deg tandalust, Spanya n wass-a. Tiwin n tallit tatrat tebḍa ɣef sin yeḥricen. Asetrer n tewsatin tiqburin amedya n wurigami amadwan, urigami azegriran… akked useɣnew n tewsatin timaynutin amedya n wurigami temsafga, urigami n tusnakt, urigami aẓuran…

=Afurk Ajapuni=

Deg useggas 610 i yekcem ukaɣeḍ ɣer tmurt n Japun. Imir-nni ahat i tedda turart n uḍfas n ukaɣeḍ, deg tallit-nni mazal tuɣal d taẓuri. D ineḍfaren n Tbudit i yewwin akaɣeḍ akked uḍfas-is seg tmurt n Ccin, yedda-d akked unekcum n Tbudit ɣer tmurt n Japun. D ijapuniyen i yefkan isem i tẓuri n wurigami. Kkin deg uslugen n tẓuri armi tuɣal turart n uḍfas i yes-s dehhun d taẓuri. Seg yewweḍ ukaɣeḍ ɣer tmurt i tebda turart tettak aẓar, llan ttinin-as Urikata. D acu kan deg tallit-nni ɣlay ukaɣeḍ, mačči menwala yezmer ad t-yekseb. Acku akaɣeḍ d taɣawsa ɣlayen, ḍefsen yes-s ibudiyen kra n tmudmin, ttafken-tent d asefk i Yuc-nsen Buda. Ttafken daɣen yemdanen tamudemt d asefk deg umenzu n useggas neɣ deg tmeɣriwin, i yesli akked teslit.

Zik, aselmed yella s wawal kan, tettafk-it yemma-s i yelli-s. D imi kan i d allal n tẓuri, ur yelli wacu yuran deg ukaɣeḍ. Aḍris amezwaru deg umḍal i d yemmeslayen ɣef tẓuri n uḍfas d asefru awezlan seg wammud n yisefra n Ihara Saikaku i d-iẓergen deg useggas 1680. Deg usefru-nni ad naf iglem-d umedyaz yiwet n targit yeččuren d iferṭeṭṭa n ukaɣeḍ. Adlis-a d abdar kan i d-yebder taẓuri n Wurikata (urigami ansayan n yijapuniyen). Armi d aseggas n 1764 i d-yeẓreg udlis nniḍen, tikkelt-a asentel-is yettmeslayed ɣef uḍfas n ukaɣeḍ, azwel-is: Ijellilen d tkerrusin «Hoketsuk».

D adlis n Wurikata, deg tallit-nni akka i d as-ttinin i turart n uḍfas. Sakin ɣenwen-d isem n wurigami. Isem-a ur yelli d aqbur, iɣnew-d deg yiseggasen n 1880. Ijellilen d tkerrusin «Hoketsuki», d adlis yura Ise Sadataki, ad naf deg-s timudmin amedya n ujellil i yes-s ttɣummun tiɛenjayin, isefken… Tikwal ḍefsen akaɣeḍ amellal ideg yella usefru neɣ izen yuran akken ad t-cegɛen am tebrat… Muqlem tawlaft n udlis, uṭṭun sin (2). Deg tallit-nni Urikata (aḍfas ansayan) yella ssemrasen-t s tin n leḥdaqa mi ara budden neɣ ttqadaren amdan. Ssemrasen-t daɣen i udlag n tɣawsiwin. Taẓuri n Urikata ur ḍefsen ara timudmin am tid n tura, s umata, ala ajellil n usefk neɣ n leqlul amedya n teqrat n Ṣaki. Sakin, yeffeɣ-d 

udlis nniḍen yura Rokoan Gido deg useggas 1797, azwel-is: Lbaḍna n uḍfas n ugim (1000) n yiɣernuqen «Senbazuru Orikata». Muqlem Tiwlifin uṭṭun Kraḍ (3). Nezmer ad nini d wa i d adlis amezwaru n tidet n tẓuri n wurigami imi seg tama asentel-is akk yettmeslay-d ḥala ɣef tẓuri n wurigami. Seg tama nniḍen, llan deg-s uzenziɣ n wamek ara neḍfes tamudemt n uɣernuq n ukaɣeḍ. izenziɣen-nni i d-yeddan deg udlis, nezmer ad nini fell-asen d nitni i d ababat n umeskan. 

Terna teffeɣ-d deg useggas n 1845 yiwet n tsanayt i d-yesgerwen ansayen akked tẓuryin n Japun. Ddan-d deg-s akk timudmin tiqburin i d-yegran deg yidles Ajapuni. Llan deg-s azal n 40 tmudmin s wunuɣen-nsent. Azwel n tsanayt-a d wa : Tamusni rqiqen am tafat i d-ikecmen seg ṭṭaq deg tegrest «Ken no mado».

Ger wurigami atrar d wurikata, taẓuri n ujellil neɣ tansayant n Japun, mačči kifkif-iten. Zik, llan ssemrasen yiwen n ukaɣeḍ yettwaxeddmen s ufus, sawalen-as waci (washi) Mi ara ḍefsen yimeḍfasen n tallit-nni akaɣeḍ, ur yewzin ara uḍefs-nsen am win n wid n tura. Acku seg tama, akaɣeḍ ala winna i yellan yerna ur qeṭben ara yiḍefsen-is. Seg tama nniḍen, ur tellugen ara tẓuri am wakka tellugen tura. Rnu i waya, llan gezmen akaɣeḍ, ssenṭaḍen-t s usenṭaḍ. Armi d-yekcem lqern wis 20 i tellugen tẓuri s ilugan iɣef msefhamen akk yimurigamen n umḍal s tɣara tunṣibt, ilul-d wurigami atrar s tewsatin-is yemmeẓlen.

=Aɣernuq n Japun, d azamul n telwit=
Aɣernuq yesɛa azal ameqqran deg yidles Ajapuni. D agḍiḍ imqeddes di tmuɣli n uɣref Ajapuni. Ttalsen-d yiwet n tenfust i d-yettinin aya : Win ara iḍefsen agim (1000) n yiɣernuqen n ukaɣeḍ ad yaweḍ s ayen yessarem. Ma yuḍen umdan ad yejji, ma iḥemmel ad yaweḍ lebɣi-is… D azamul n telwit ɣur yimurigamen n umḍal i lmend n yiwet n tedyant yeḍran di tmurt n Japun. Ta d tadyant n Sadako Sasaki. D yiwet n tegrudt tajapunit d ilulen ass n 7 yennayer 1943, temmut deg wass n 25 Tuber 1955 nettat di leɛmer-is mraw sin (12) yiseggasen. Yenɣa-tt waṭan d-yekkan seg uṭerḍeq n lbumba n ubelkin deg temdint n Hiroshima, Japun. Tella tezdeɣ Sadako di twennaḍt n wemḍiq ideg teḍra taluft-nni, azal n sin yigima (2000) n yimitren, d aya. Deg tallit-nni, tesɛa deg leɛmer-is sin iseggasen. Imir-nni tezgel-itt tmettant. Tedder Sadako ur d-iban fell-as waccemma armi d aseggas n 1954, tuḍen, tekcem ɣer sbiṭar. D tameddakelt-is i as-yemlan tanfust n uḍfas n wagim n yiɣernuq n ukaɣeḍ. Dɣa tebda aḍfas n yiɣernuqen n ukaɣeḍ, tɣil mi ara tessiweḍ agim (1000), ad tt-ɛawnen iyucen akken ad tejji. Teḍfes 644 n yiɣernuqen temmut. Tɣaḍ akk imeddukal-is n uɣerbaz, kren kemlen aḍfas n yiɣernuqen-nni armi ssawḍen agim (1000). Sakin jemɛen-as-d idrimen s ɣur yibalmuden n yiɣerbazen akk n tmurt n Japun. Bnan-as asebdad. Sreqten-tt-id nettat teṭṭef aɣernuq n ureɣ. Walim tawlaft uṭṭun Ukuẓ (4), semmus (5) akked seddis (6). S azadur n usebdad, ad naf urant tefyirin-a:

Ta d tiɣwist-nneɣ
Ta d taẓallit-nneɣ
Akken ad nebnu talwit deg umḍal.

Yal aseggas, igurdan akk n umḍal ḍefsen iɣernuqen, ttaznen-ten ɣer temdint n Hiroshima. iɣernuqen n ukaɣeḍ yettawḍen ɣer din, srusun-ten akk sdat n usebdad. Akka i yuɣal uɣernuq n 
ukaɣeḍ, ɣur yimurigamen n umḍal, d azamul agraɣlan n telwit. Walim tawlaft uṭṭun Sa (7) akked Tam(8), aɣernuq amuddur akked win n ukaɣeḍ.

=Afurk Amuran neɣ Amaziɣ-aspanyuli=
=Tabadut n wawal amuran=
Amuran, s tutlayt tafransist ttarun-t akk "Mauresque", d arbib yesɛan amalay akked wunti. Nettaru amalay-is akka : Amuran (imuranen). Ma nsers-it deg waddad amaruz, ad t-naru akka : Umuran, yimuranen. Ma d unti-s nettaru-t akka : Tamurant (timuranin). Ma nsers-it deg waddad amaruz, ad t-naru akka : Tmurant (tmuranin). Amuran d awal i d-yekkan seg yisem Amuri yesɛan ula d netta amalay akked wunti. Asegget-is nettaru-t akka : imuriyen. Mi ara ten-sers deg waddad amaruz, ad ten-naru akka : Umuri (yimuriyen). Ma d unti-s nettaru-t akka : Tamurit (Timuriwin). D awal i d-yekkan seg yisem Amur.

Amur, anamek-is d akal, d ayla, d aḥric… Nettini : Wa d amur-iw, d ayla-w, d aḥric-iw…” Mi ara ad as-nernu ‘’t’’ n wunti yettuɣal akka : t + amur + t = tamurt” . Zik timetti-nneɣ, am akk timttiwin n yiɣerfan n umḍal, tella tebḍa ɣef sin. Llan wid i umi nettini Imuriyen (at Umur, wid yesɛan amur n wakal), d imdanen yedren deg yiwen n umḍiq. Ttidiren yimuriyen deg tiɣremt, bennun ixxamen-nsen s weẓru, xedmen tafellaḥt… ‘’Kkan-d seg teqbilt n Yibranissen, d taqbilt tameqrant” . Llan daɣen wid i umi ttinin Imaziɣen, d imdanen ilelliyen yedren deg ugar n yiwen umḍiq, leḥḥun seg temnaḍt ɣer tayeḍ. S umata, Imuriyen dren deg ugafa n tmazɣa, ma d Imaziɣen deg unẓul. Igelliden amedya n Gaya, Masensen, Sifaks, Yuba amezwaru, Yuba wis sin… d Imuriyen. Takfarinas… d Amaziɣ. Tura d isem Amaziɣ i newwi d isem-nneɣ, ad yili ahat imi anamek-is d tilelli… Akka i d amdan, yezga yettnadi ɣef wayen i t-ixuṣṣen.

=Anekcum=

Am waken xedmen Ijapuniyen i xedmen lejdud-nneɣ imuriyen (imaziɣen ass-a), wwin-d taẓuri n uḍfas n ukaɣeḍ s ɣur Iciniyen. Tedda-d tẓuri-a akked unekcum n ukaɣeḍ ɣer tmazɣa ahat deg lqern wis X. Mačči s ɣur ijapuniyen i tt-id-newwi, acku ur nufa ara deg umezruy yella wassaɣ ger Imuriyen akked Yijapuniyen. Sakin, deg lqern wis XI, nessekcem akaɣeḍ ɣer Yurup. Ad yili deg tallit-nni i negla ula s tẓuri n uḍfas n ukaɣeḍ. Tawsit i d-snulfan imuriyen deg-s cwiṭ n wayen i umi nettini tura deg tallit tatrat urigami amadwan akked cwiṭ seg wurigami addayan. S umata d timudmin tinzegganin, acku deg tallit-nni yella yettwagdel usgudem n wemdan neɣ aɣersiw. D wa i umi nettini : Urigami ansayan n yimuriyen neɣ urigami amuran. Ttbut n waya d tamudemt n ugḍiḍ i umi nettini ‘’awaqqur n ukaɣeḍ’’ yesɛan deg leɛmer-is anda ma ulac VII leqrun. Tamudemt-a, d ttbut n tilin n wemhaz n tẓuri yemmeẓlen d wwin n yijapuniyen. Llan kra ssawḍen armi d-nnan, ula d aseɣnew n tẓuri n uḍfas mačči deg Ccin i d-teḍra maca deg sin imeḍqan, Tandalust (Spanya) akked Japun. Ma nwala s “Awaqqur n ukaɣeḍ”, ad naf seg-s i d-wwin ilugan i ɣef yebna tura wurigami atrar. Nezmer ad nini, war ma ikukra umdan, amhaz n tẓuri n wurigami, anda ma ulac, yeḍfer sin iberdan. Agḍiḍ-a taferkit-is d tamkuẓt, ulac deg-s agzam n ukaɣeḍ, ulac deg-s asenṭeḍ s usenṭaḍ am waken yella deg wurigami ansayan n yijapuniyen. D imenzayen n wurigami ansayan n yimuriyen neɣ afurk Amaziɣ-aspanyuli, i yewwi ass-a wurigami atrar. Awaqqur n ukaɣeḍ d tamudemt tatrart ɣas akken leɛmer-is, am waken i d-nenna usawen, azal n VII leqrun aya seg wasmi tt-d-snulfan. Aṭas n tɣemmar seg tmeddurt n tẓuri n wurigami iɣer mazal tewwiḍ tafat n umezruy akken yiwen wass ad iban wayen idergen.

=Awaqqur n ukaɣeḍ=

Anwa i d amesnulfu n uwaqqur n ukaɣeḍ ? Ulac adlis i d yemmeslayen fell-as, ulac ttbut ala netta s timmad-is. Ayen i tebten, snulfan-t-id deg Tandalust, Spanya n wass-a, ahat ger lqern wis XI akked wis XIII. Tamudemt-a isem-is s tespenyulit ’’Pajirita’’ (agḍiḍ ameẓyan). Ifransisen ttinin-as ‘’la cocotte’’ (tayaziḍt). Ma d nekni nettini-as : Awaqqur n ukaɣeḍ. Deg kra imeḍqan n tmurt n yiqbayliyen yemmeẓli ususru-s n yisem n uwaqqur, kra ttinin-as : Aqqur neɣ aqqer. 

Ma neɛreḍ ad neṣleḍ tamudemt-a, ad naf deg-s kra iberdan i izemren ad aɣ-ssiwḍen ɣer bab-is neɣ amesnulfu-s. Amurigam i d yesnulfan awaqqur n ukaɣeḍ mačči kan d amdan iḥemmlen aḍfas, nezmer ad nini fell-as d anazbay. Acku deg tallit-nni, anaẓur-a yella yesɛa nnig uqerruy-is ugdilen n tesɣent (Ddin). Asgudem n uɣersiw neɣ n umdan s uẓru, s usɣar, s urekti n taleɣt neɣ s ukaɣeḍ yettwagdel deg tallit-nni. Ɣas akken, yeṭṭef taɣennant, ur yebra ara i uḍfas n ukaɣeḍ. Ɣef waya i nezmer ad nini deg tazwara, amesnulfu n tmudemt-a d ineslem mačči d aɛebri, mačči d amasiḥi. Tin ɣer-s, d ineslem menwala, lemmer yella d uẓmik ur yettili d anaẓur. D mmis n uɣref acku wid i ḥekmen ur d-lhin ara d uḍfas, ssemrasen akaɣeḍ i tɣawsiwin nniḍen. Walim ukessar-a tawlaft uṭṭun Tza (9), d wa i umi nettini awaqqur n ukaɣeḍ.

Abrid nniḍen, ad aɣ-yawi s imuriyen acku ulac later n tira. Aɣref amaẓiɣ deg tallit-nni, s umata d atlay. Win d-yesnulfan Awaqqur-a, lemmer d amdan ur nelli d amaziɣ, talli ahat ad naf idlisen ɣef wurigami yuran s tutlayt taɛrabt neɣ ahat s tutlayt taspanyulit. Ulac din ccek lemmer ad yili unadi deg umezruy n tẓuri-a, aṭas n tɣawsiwin ara naf zemrent ad aɣ-swehment. Tura, rran Awaqqur n ukaɣeḍ d azamul n yimurigamen n Yurup. Maca ɣur-neɣ, d azamul i yekkan nnig tẓuri s timmad-is, d azamul n tlelli akked uzbu.

Tura ad neɛreḍ ad wali acuɣer i yuɣal uwaqqur d azamul. Ɣur Iyurupiyen yuɣal d azamul n yimurigamen-nsen acku d tamudemt i d-ilulen deg tmurt n Spanya yellan am wakken teẓram akk deg Yurup. Azamul-a (Awaqqur), nettalas deg-s ula d nekni, maca yemmeẓli unamek i as-nefka. Tamezwarut, ilul-d s yiwet n tmuɣli neɣ deg yiwet n tallit n uzbu mgal n wugdilen n tesɣent am wakken i t-id-nenna usawen. Ɣas akken deg tallit-nni ideg yedder unaẓur, lihala tella teẓmek, maca yufa-d abrid anseg yekka. Seg tama, yessemneɛ aqerruy-is seg tmettant imi awaqqur yeḍfes ur yesɛa ara udem n ugḍiḍ, qrib ur iban d acu-t, ad as-tiniḍ d udem anzeggan, d aya. Seg tama nniḍen, ur yeḥbis ara aḍfas akked usnulfu n tmudmin. Yezger i tlilisa am tmilla, yekka nnig n tmuɣli n yemdanen n tallit-nni, d amdan bu tektiwin tilelliyin.

Tamudemt-a isem-is awaqqur acku d tajmil i nerra i unaẓu i tt-id-isnulfan. Am waken teẓram, awaqqur amuddur d azamul n tlelli acku ur iqebbel ara tameddurt deg lqebṣ. Akken ara yeqqim, ur itečč ur ites alamma yemmut. Isenyaf tamettant wala tameddurt deg lqebṣ am unamek i nefka i umaziɣ. Rnu i waya, Awaqqur d anaẓur n uẓawan, d amẓawen ameqran, mačči yiwet n taɣect i yesɛa. Mi ara as-tesleḍ, ad as-tiniḍ d tasanfunit n Bethoven. D azamul n uzbu i lmend n tmeddurt yedder unaẓur i t-id-yesnulfan. Rnu i waya, Awaqqur, s umata icennu s umata deg yiḍ. Amzun akken yebɣa ad yini, ɣas akken tebrek n yiḍ, nezmer ad nesnulfu, ad nesseɣnew tiɣawsiwin icebḥen aṭas, yesɛan azal...

=Awaqqur amuddur=
Awaqqur amuddur d agḍiḍ yettinigen seg tmurt ɣer tayeḍ. Ulac tamurt ideg yettɣim akk aseggas. Yettaweḍ-d ɣer tmurt n Lezzayer deg tefsut, yettuɣal deg taggara n unebdu. Učči n uwaqqur amuddur d ibeɛɛac amedya n tweḍfin. Ibennu lɛec-is qrib s aswir n tqaɛet tikwal srid ɣef dqaɛet deg yimeḍqan idergen i tmuɣli. Yettarew s umata azal n wukuẓ (4) neɣ semmus (5) n tmellalin. Yesɛa deg lqed-is azal n 16 isantimitren. Ma nket iferrawen-is deg sin (2) mi ara ldin, nettaf-iten sɛan ger 22 ar 24 isantimitren. Taẓeyt : 18 ar 27 n yigramen. Ma d tameddurt-nsen tettaweḍ ɣer 6 iseggasen.

Awaqqur deg tsekla s umata yettban-d amzun akken d agḍiḍ iḥeznen. Wissen ahat imi s umata icennu deg yiḍ. Deg tmetti, ttaken-t d amedya. Ttinin-as i win neɣ tin yesɛan taɣect ilhan, yesɛa taɣect n uwaqqur.

=Urigami atrar neɣ taleslalit n tẓuri=
Deg yiseggasen-nni n 1930 akked 1940 i bdan yettemlili ufurk Ajapuni akked ufurk Amaziɣ-aspanyuli. Sakin tqelleɛ tleslalit n tẓuri n Wurigami deg umḍal, niqal tesbek am akken i tt-id-ǧǧan d leqrun aya i teqqim. D amurigam Uchiyama Koko i d ababat n wurigami atrar. Deg iseggasen 1930 i d-ḍran inadiyen imezwura ɣef yizaduren. Yesnulfa-d daɣen timudmin timaynuten, iḍfes-d tijeǧǧigin. D netta daɣen i d amezwaru i isetnen izerfan-is n umeskar, yefka azal i wayen d-yesnulfa, yestenya-t. Acku zik ur ttestenyin ara tamudemt mi ara tt-id-snulfun, tettɣimi akken war isem. Sakin ḍefren-t-id tsutwin n yinaẓuren nniḍen, yal wa d acu i d-yewwi d amaynut i tẓuri n wurigami. Amedya n Yoshizawa Akira i d-iẓergen 18 yidlisen ideg ara naf akk timudmin-nni d timaynutin. Walim tawlaft uṭṭun mraw kraḍ (13), Mass Akira akked tmudmin i d-yesnulfa netta s timmad-is. Deg useggas 1950, d Akira Yoshizawa (Ajapuni) akked Sam Randlett (Amarikani) i d-yesnulfan izamulen n tɣuri ssemrasen tura akk yimurigamen n umḍal. Slugnen ameskan, yuɣal yeshel uglam akked tɣuri n yiḍefsen n tmudmin. Anagraw-a ttinin-as tura : Anagraw Yoshizawa-Randlett.

Tameẓla yellan ger urigami ansayan d utrar mmalen-ten-id kra tɣawsiwin. Amedya amezwaru d aslugen n tẓuri. Yiwen umenzay seg yimenzayen n uzadur n urigami atrar yettini-d : Timudmin akk ara d-yesnulfu umurigam yessefk ad ilint seg tferkit tamkuẓt. Ad tettwaḍfes tferkit war agzam neɣ asenṭeḍ n ukaɣeḍ s usenṭaḍ. Asnulfu n umeskan yessegrawel taẓuri. Acku asemres n umeskan yettalel amurigam akken ad yales i tmudemt akken tella mačči s ugacu. Yettḍafar umurigam n wassa ameskan ideg ara yaf akk isallen i yes-s ara yeḍfes tamudemt. Asnulfu n tmudmin timaynutin teldi tawwurt i useɣnew n tewsatin nniḍen amedya n wurigami aẓuran, urigami addayan, urigami n tusnakt… Assa, urigami yefrek d tiwsatin. Taẓuri, tura tesɛa ilugan ibanen, yettwasnen. Di tazwara d tiziknin tigraɣlanin kan i yessawḍen taẓuri n wurigami ad tt-issinen ugar n yemdanen. Tura rnan-d wallalen nniḍen amedya n Anternet, idlisen, tiliẓri akked yisalalen nniḍen, ssawḍen taẓuri ɣer qrib akk timura n umaḍal.

=Urigami deg tmurt n Lezzayer=
=Tallit taqburt=

Da ɣur-neɣ nessen seg wacḥal aya d acu i d Aḍfas n ukaɣeḍ. Anwa deg-neɣ ur neḍfes tasafagt, tasebbaḥrut neɣ ahat aɣerrabu ? Anwa ur neḍfis tacacit s ukaɣeḍ n uɣmis deg uzal akken ad yesdari aqerruy-is seg ḥamu n yiṭij?… Aya akk d taẓuri n wurigami, aya akk yesɛa amezruy.

Taswiɛt-a ulac inadiyen ara aɣ-d-yemmel amek teḍra, amek temhez tẓuri seg tallit-nni tandalusant ɣer tallit i deg d-tekcem Fransa ɣer tmurt n lezzayer. D tallit taberkant yeḥwaǧen tafat. Deg taggara n lqern wis XIX, asmi d-yewweḍ uɣerbaz agdudan ɣer tmurt n Lezzayer i d-yegla s tẓuri n wurigami. D tisutwin n yigurdan i yellan ḍefsen akaɣeḍ. Grant-d kra n tmudmin mazal cfan fell-asent medden amedya n uɣerrabu, tasafagt, aqerru n umcic… 

=Tallit tatrart=

Seg tewwi tmurt n Lezzayer timmunent-is, tebda tẓuri n wurigami la d-tettefeɣ seg uɣerbaz cwiṭ cwiṭ armi truḥ tenger. Grant-d kra n tmudmin tiqburin d cfaya ɣur wid yeɣran yakan deg uɣerbaz afransis. Maca, ɣer taggara-a, s Anternet, anekcum n kra n yedlisen n tẓuri, s tutlayt tafransist, ɣer tnedlisin n tmurt-nneɣ akked uẓrag n yedlisen s tutlayt tamaziɣt, nezmer ad nini tqelleɛ tleslalit n tẓuri n wurigami.Maziɣ Maziɣ

Maziɣ, s yisem-is unṣib, Kasuri Ɛabdella ; S tefṛansist, KASSOURI Abdellah, d yiwen ucennay n tmurt n Leqbayel, n taddart n wagarsafen, taɣiwant n At Yeǧǧaṛ, id yezga id yezgan deg-wusamar n Tizi Wezzu, ilul di 17 mayu 1976, deg At wizgan (Buzgan). 

=Tameddurt n Maziɣ=

Di 1957 ; Lemḥella n wefṛansis tesṛeɣ taddart n wagarsafen, Imawlan n Maziɣ fɣen si taddart am nutni am imezdaɣ-is, ṛuḥen zedɣen deg At wizgan ( Buzgan).
Maziɣ yekred di twacult anda bab-as yetturar snitra, yemma-s tessefray, tett-dekkir.
Asmi yesɛa tam (8) iseggasen, yebda yetturar abendayer ; Si temẓi-s yella iḥemmel aṭas ad isell iycennayen iqbuṛen am Ccix Lḥasnawi, Sliman Ɛazem d wiyaḍ nniḍen… Iḥemmel daɣen ad iḥesses iycennayen atraren id yewwin amaynut i tezlitt taqbaylit, am Ṭayfa, Lmugaṛ, Inas mazel d Aɛli Ɛemṛan … 
Maziɣ, Ass-a yetturaren aṭas n wallalen n uẓawan, amundul, tajewwaqt d ddarbuka…

Deg-wuseggas n 1999, Mustafa Benaǧi yeldi-yas tiwwura yeskecmit ad yittiki di tarbaɛt n <Lzayer ttamaziɣit> (Groupe Algérie Berbère, (Le G.A.B)), dinna yella yetturar snitra, abendayer d darbuka…
Deg-wuseggas n 2001, tarbaɛt-agi n <Lzayer ttmaziɣit> (Le G.A.B), tessufɣ-ed tasfift-is tanezwarut, izwel-is «A qui le droit».
Deg-wuseggas n 2002, Maziɣ, yefɣ-ed si tarbaɛt-agi n <Lzayer ttamaziɣit> (le G.A.B), igezmitt di ṛṛay-is aken ad ikemmel tikli-s deg-webrid n can waḥdes, dinna yebda yettaru isefra i iwẓawan n tezlatin yessewjad.
Deg-wuseggas n 2009, yezzid s annar n can, netta d kra n yemdukal-is, d izli n tmaɣṛiwin ixdemen lwaḥid, kra degsen :
Laḥlu Ḥammudi (LAHLOU HAMMOUDI)

Ṣufyan Iǧri ( SOFIAN IDJRI)

Nafaɛ Kasuri (NAFAA KASSOURI) d Lyazid Buɛebba (LYAZID BOUABBA); llan yakan zik di tarbaɛt n Afṛuẓaf (AFROZAF)
Syinna akin, yebda yessewjad yiwen udebsi, izwel-is <Tajmilt iwnaẓuṛ>, ttajmilt i waṭas inaẓuṛen, Aladra inaẓuṛen n tmurt n leqbayel.

=Tamselyut=
=Leqdic nniḍen=
Afṛuẓaf Afṛuẓaf

AFṚUẒAF ; S tefṛansist AFROZAF, d isem n yiwet n tarbaɛt n cna, id ilulen deg-wuseggas n 2007, di taddart n wagarsafen, taddart id yezgan deg wumalu n wekfadu, di tɣiwant n At Yeǧǧaṛ id yezgan deg-wusamar n Tizi Wezzu.

= Aẓaṛ n umeslay «AFṚUẒAF» =
AFṚUẒAF, yekk-ad si tefyirt i yenna ugellid amaziɣ Maṣiniṣa «tafriqt n yefriqen» ; (S tefṛansist « l'Afrique appartient aux Africains » neɣ « l'Afrique aux Africains ») ; Ttafyirt yuɣalen mechuṛen deg-wumḍal.

= Tizlatin uḍebsi « Tafarka » =

= Tamselyut =
= Leqdic nniḍen =Da Lat Da Lat

Da Lat d tamanaɣt n tmurt n Tay Nguyen, Vietnam. Tettwassen s isem n temdint n tafat.
Taza-Lḥusima-Tawnat Taza-Lḥusima-Tawnat

Taza - Lḥusima - Tawnant nettat yat n tmnaḍt si 16 n tmnaḍin n Merruk. 
Zhengzhou Zhengzhou

Zhengzhu d tamdint tameqqrant n tmurt n Ccinwa.Tamaziɣt TV8 Tamaziɣt TV8

Targa Tamaziɣt (القناة الأمازيغية) neɣ Tiss Tamt (الثامنة) nettat d ict targa n tilivizyu tamatayt 80% s Tmaziɣt akked 20% s Teɛrabt, tessenti azuzzer-nnes ass n 06 Yennayer 2010. 
Zemren akk Imaziɣen ad smuqqlen targa Tamaziɣt ɣef (TNT) di Murakuc (Merruk) neɣ ɣef usatilit. 

Izi n wexxam Izi n wexxam

izi (Asget: izan), (assaɣ usnan: "Musca domestica") d talmest n iburɣas yeṭṭafaren tawsit n yizan deg twacult tizaniyt
Hebe Camargo Hebe Camargo

Hebe Maria Camargo tlul ass n 8 meɣres 1929.
Paltoga Paltoga

Paltoga d tamdint deg wanẓul n Rrus. Paltoga tesɛa azal n 296 n imezdaɣ (leḥṣab n 2006) s tajumma n 4 km².
Rusya Rusya

Tamurt n Rrus, tezga-d g umenzaw n Turuft. Tamanaɣt d Mosku.
Lacuna Coil Lacuna Coil

Lacuna Coil d tarbaɛt n gothic metal seg tmurt n Ṭelyan.
Musku Musku

Tamdint n Musku d tamanaɣt n tmurt n Rrus. Zedɣen-tt 12.506.468 n yimezdaɣen (2018).
Island Island

Tamurt n Island, tezga-d g umenzaw n Turuft. Tamanaɣt d Reykyabik.
Saratov Saratov

Saratov d tamdint deg wanẓul n Rrus.
Reykyavik Reykyavik

Tamdint n Reykyabik d tamanaɣt n tmurt n Island.
Wolfgang Amadeus Mozart Wolfgang Amadeus Mozart

Wolfgang Theophilus Chrysostommus Mozart, yettwassen s yisem n Mozart (27 yennayer 1756 - 5 dujamber 1791)

Amafag n Dong Hoi Amafag n Dong Hoi

Tikubaniyin i tsawin-tserran ar unafag n Dong Hoi:
</div class>
Amafag n Tan Son Nhat Amafag n Tan Son Nhat

Tikubaniyin i tsawin-tserran ar unafag n Ho Chi Minh City:
</div class>
Vung Tau Vung Tau

Tamanaɣt n tmurt n Ba Ria-Vung Tau, Vietnam. Tettwassen s isem n temdint n tafat.
Tafat Tafat

Tafat: isem.unti, D ṭeyya id-ittasen seg iṭij neɣ tiɛwinin nniḍen n ṭeyya am trisiti, timest, itran...Iṭij Iṭij

Tafukt d itri d yezgan di tlemmast n usud anafuk,d takurt tameqrant n gaz izeɣlen yettezzin. gravity-ines tameqrant tettaṭṭaf imtiwgen deg imeḍqan-nsen . Iṭij yettak-aɣ-d tafat d tezɣel.

Iṭij d itri awraɣ yeggug 149 680 000 km f wakal.
Yal aseggas, deg 2 yennayer akkenni yettqerrib ar 147.1 imelyan n yikilumitren .
ma deg 2 n yulyu akkenni yal aseggas yettbaɛid ar 152.6 imelyan n yikilumitren .

Tezɣel n yiṭij:
Ul n yiṭij yezmer ad isaweḍ si 10 ar 22.5 imelyan farenheit.Tezɣel sufella tmurt azal n 9900 farenheit.
G.T: Ur ilaq ara att-muqleḍ srid ar yiṭij s wallen, acku yezmer ak yesderɣel .Imetiwgen n gaz Imetiwgen n gaz

Imtiwgen n gaz, Imtiwgen nniḍen d wi: Yebter, Saturn, Wranes d Nebtun .

Qqaren-asen ilaten n gaz, sɛan izebgan d waṭas n wayyuren .Ttwaqmen s uhydrogen, helium, d waman igersen, ammonia, methane, d monoxide ukarbun.Addad amaruz Addad amaruz

Addad amaruz d isem (mačči d tanzeɣt, mačči d amyag) i yettbeddilen talɣa; s ubeddel umagrad neɣ n teɣri tamenzut (A>U. A> WE…) neɣ s uɣelluy-ines (“A”).
Amek i yettbeddil?
Mi ara yili deffir:

Akk ismawen ibeddun s umagrad neɣ s teɣri « u » ( d asuf neɣ d asget) a sen-nernu kan « w »( azgen aɣri neɣ azgen n teɣri « w »).
Imedyaten :

Uccen>wuccen. Uccanen>wuccanen. Ugel>wugel.Uglan>wuglan. Udi>wudi. Ungal>wungalen.Ungalen>wungalen. Ulmu>wulmu…
Yečča-t wuccen. Teḥreci n wuccanen. Yeɣli-yas-d wugel-nni. Ffɣen-d wuglan-nsent. Mellul wudi. Yelha wungal-is. Aṭas wungalen i yura. Ɣezzif wulmu. Llum yellan ɣef wuccen.. Teẓgi zedɣen wuccanen.
Tamawt:
Unti-nsen ur yettbeddi ara talɣa: Tarwa n tuccent; tarwa n tuccanin…
Addad ilelli: “tuccent”; addad amaruz: “tuccent”.

Akk ismawen ibeddun s umagrad neɣ s teɣri « a » deg umalay asuf d wesget; a sen-nernu kan « w »( azgen aɣri neɣ azgen n teɣri « w »).
Imedyaten :
Adal (leḥcic n waman)>wadal; Adalen>wadalen; Addal (sport)>waddal; Addalen>waddalen; Azal*(ssuma/Lqima, mačči akud)>wazal. Azalen>wazalen; Allal>wallal; Allalen>wallalen; Ammas>wammas; Ammasen>wammasen; Affar>waffar; Affaren> waffaren; Arraz>warraz; Arrazen>warrazen; Addad>waddad; Addaden>waddaden; Akli>wakli; Aklan>waklan…
Tamda yuli-tt wadal. S wazal-is. S wallalen-is. Yeẓwer deg waddal. Yettleɣwi wammas-ines si ccḍeḥ. Yessa-tt waffar. Acḥal warrazen i s-d-yeḍren? – Yiwen warraz kan. Ur igerrez waddad ideg yella. Amek llan waddaden-nsen? Yemlal d wakli. Ɣur-neɣ ur ttilin waklan…
Tamawt: Akk ismawen n wesget i ibeddun s umagrad neɣ s teɣri « a » a sen-nernu kan « w »( azgen aɣri neɣ azgen n teɣri « w »).
Imedyaten :
Allen>wallen; Aman>waman… “cedhaɣ tukksa n lexrif d waman isemmaḍen”. “Kecmeɣ di lḥebs n wallen-im”.

1) “Azal-is meqqer> meqqer wazal-is. Azalen-nsen meqqrit> meqqrit wazalen-nsen”.
2) „Azal qerriḥ>qerriḥ uzal (akli uzal)>Izilan qerriḥit>qerriḥit izilan.
Dda Lmulud At Mɛemmer meqqer wazal-is. D bab n wazalen.
Deg uzal qayli. Deg izilan d ideflawen.

Akk ismawen ibeddun s umagrad neɣ s teɣri « a » deg umalay asuf ; ma teḍfer-it-id yiwet tergalt kan, “ a“ –nni ad yuɣal d “ u“ (“ a“ >“u“ ) deg waddad amaruz.
Imedyaten :

Addad ilelli> “a“; addad amaruz>“u“)
Amaziɣ> umaziɣ; mmi-s umaziɣ.
Amergu>umergu; yerqem umergu-nni.
Amezruy>umezru; isem-is yura deg umezruy.
Amadaɣ>umadaɣ; yerɣa umadaɣ.
Tamawt:
Asget-nsen yettɣimi akken ur yettbeddil ara talɣa “I”>”I”:
Imaziɣen, imerga, imezruyen, imudaɣ.
Addad ilelli : “imerga”; addad amaruz: “lferg imerga”.
Unti-nsen yettili-d s uɣelluy n teɣri “I”:
Addad ilelli: “tamaziɣt”, addad amaruz: “tira n tmaziɣt”.

Akk ismawen ibeddun s umagrad neɣ s teɣri « a » deg umalay asuf ; ma ḍefrent-t-id snat tergalin, “ a“ –nni ad yuɣal d “ we“ (“ a“ >“we“ ) deg waddad amaruz.
Imedyaten :
Amɣar>wemɣar; yiwen wemɣar.
Axxam>wexxam; wessiɛ wexxam.
Argaz>wergaz; yeḥrec weragz.
Adlis>wedlis; meqqer wedlis-nni.
Awren*>wewren; yenɣed wewren.
Tamawt:
Asget-nsen, „i“-nni yettuɣal akka“ye“:
Imɣaren>yemɣaren; ixxamen>yexxamen; irgazen>yergazen; idlisen>yedlisen…
Unti-nsen, yettili-d akka:
Taxxamt>texxamt; tamɣart>temɣart… tixxamin>texxamin; timɣarin>temɣarin

Akk ismawen ibeddun s umagrad neɣ s teɣri « i » deg umalay asuf ; ma teḍfer-it-id yiwet tergalt kan; “ i“ –nni a sen-nernu kan « y »( azgen aɣri neɣ azgen n teɣri « y »).
Imedyaten :
Izi> yizi; itezzi am yizi.
Iɣil>yiɣil; d bab n yiɣil.
Iri>yiri; s yiri-s kan.
Iɣi>yiɣi; udi yettwakkas-d seg yiɣi.
Ilef>yilef; yedderɣel am yilef.
Tamawt:
Asget-nsen yettili-d akka:
Izan> yizan “zzin-as yizan”.
Ma d unti-nsen yettili-d akka “i>i”, amedya:
Tileft>tileft “tejhed am tileft”.
Akk ismawen ibeddun s umagrad neɣ s teɣri « i » deg umalay asuf ; ma ḍefrent-t-id snat tergalin « i » ad yuɣal d “ ye“ (“ a“ >“ye“ ) deg waddad amaruz.
Imedyaten :
Itbir>yetbir; d urqim am yetbir.
Itri>yetri; ireqq am yetri.
Ibki>yebki; yettǧellib am yebki.
Igmir>yegmir; isax yegmir.
Irẓi>yerẓi; yejuǧǧeg yerẓi s izemran-is.
Tamawt:
Ula d asget-nsen kif kif-iten:
Itbiren> yetbiren “sin yetbiren”.

Ma d unti-nsen yettili-d akka “i>ye”, amedya:
Titbirin>tetbirin “cebḥent tetbirin”.

TASUREFT:
Ismawen ibeddun s umagrad neɣ s teɣri « i » deg umalay asuf ; ma myugdant tergalin akk d teɣra, ladɣa ma llant ugar n kraḍet teɣra « i » ad yeqqim akken d
“ i“ (“ i“ >“i“ ) deg waddad amaruz.
Ilili>ilili; rẓag ilili.
Inisi>inisi; d bu usennan inisi-nni.
Ikerri>ikerri; Ɣur-s acciwen ikerri
Iniɣem>ineɣ; Iḥumm iniɣem.
Inijel>inijel; yeṭṭef-it inijel.
Tamawt: I wakken a d-neṭṭef amaruz-nsen wigi, ur aɣ-iɛerreq ara, ad nesseqdec tanzeɣt “ddaw” (ɣas deg iqerray-nneɣ kan):
Ddaw inijel (d awezɣi neqqar: ddaw yinijel!).

Tamawt:
Ula d asget-nsen kif kif-iten:
Imaziɣen> imaziɣen “tafsut imaziɣen.
Ma d unti-nsen yettili s uɣelluy n “i”, amedya: Timaziɣin>tmaziɣin.

Asmekti:
1) Ismawen ibeddun s “u” deg umalay, a sen-nernu kan “wa” deg wasuf d wesget-nsen: Udi>wudi; uglan>wuglan…
Unti-nsen: tuglacin>tuglacin; tungalt>tungalin…

2) Ismawen ibeddun s “a” deg umalay asuf d wesget, a sen-nernu kan “w” : addad>waddad; addaden>waddaden…
Unti-nsen: taklit>taklit; taklatin>taklatin…
Walit dagi daɣen asget n wigi: Arrac>warrac; aman>waman; allen>wallen

3) Ismawen imalayen ibeddun s “a” deffir-s yiwet tergalt “a>u”:
Amaziɣ>umaziɣ. Asget-nsen (“i” –nsen) yettɣimi akken:
Imaziɣen>imaziɣen..
Unti-nsen yettli-d s uɣelluy n teɣri: Tamaziɣt>tmaziɣt; tamergut>tmergut.Timaziɣin>tmaziɣin; timerga>tmerga.

4) Ismawen imalayen ibeddun s “a” deffir-s snat tergalin “a>we”:
Amrabeḍ>wemrabeḍ; afrux>wefrux…
Asget-nsen “i>”ye”: Imrabḍen>yemrabḍen; ifrax>yefrax…
Unti-nsen, yettili-d akka : Tamrabeṭ>temrabeṭ; tafruxt>tefruxt…
5) Ismawen ibeddun s tergalin, wigi ttɣimin akken ur ttbeddilen ara, acku d tiɣra i yettbeddilen mačči d tirgalin:
Seksu>seksu; cilmum>cilmum; ččina>ččina; medden>medden; Seɛdiya>Seɛdiya….

Tamawt:
Wid iran ad arun tamaziɣt s yiwet talɣa, ulac deg-s tisuraf am tutlayin akk nniḍen, ahat ad afen da tisuraf i wumi ur zmiren a tent-kksen:
Imi amaziɣ>umaziɣ; axxam>uxxam; ungal>ungal…
Acuɣer ttarun ihi: Arrac>warrac? Tamziɣt>tmaziɣt? Taxxamt>texxamt?.. acimi ur ten-ttarun ara akk s yiwet talɣa?!
I wigi amek ara sen-neg ihi?Acimi ur beddlen ara talɣa, ttwaɛqalen kan deg weḍris : tala>tala; taddart>taddart; tuddar>tuddar…

Yelha dɣa ma nessegra-d kra n tefyir umedyaz Ḥmed Leḥlu:
“Wigi d isefra (dagi d iwellihen)
Mačči d timsirin
Neɣ d lewṣayat
Yezmer ahat d tuffɣa n leɛqel
Maca, mačči d tuffɣa i webrid”
Tazelɣa n tnila &quot;Ad&quot; Tazelɣa n tnila &quot;Ad&quot;

TAZELƔA N YIMAL “AD” + URMIR AḤERFI = IMAL
“Urmir aḥerfi” d amyag mi ara yettwasefti s talɣa taḥerfit. Deg wakud yemmal-d tigawt ara yeḍrun “imira”, maca, talɣa-yagi ur telli neɣ ur tt-nesseqdac kan akka iman-is di teqbaylit n tura; anagar kan di drus tikkal neɣ deffir wemyag yettwaseftan yakan deg yimal, amedya di tezlit-a n Ferḥat Imaziɣen Imula: “Ma bɣan a yi-yenɣen, NƔEN-i (iyi)”. “NƔEN” dagi d urmir aḥerfi, lemmer a s-nernu tazelɣa n yimal “AD” ad yuɣal d imal, amedya: ad nɣen.
TAZELƔA N YIMAL “AD” , ɣas llant kra n talɣiwin-nniḍen i nezmer a tent-nesseqdec akken ad nezger yes-sent ɣer yimal, yecban: “ARA”, ladɣa di talɣiwin n wurmir ussid akk d umaɣun:
- “ARA”+AMAƔUN AḤERFI: “ARA” YARUN” (akk udmawen). “ARA”+AMAƔUN USSID: “ ARA YETTARUN (akk udmawen)”.

URMIR AḤERFI+TAZELƔA N YIMAL »AD »=IMAL
Imedyaten:
-Amyag “aru” deg wurmir aḥerfi:
aruɣ
taruḍ
yaru
taru
naru
tarum
tarumt
arun
tarumt
-Amyag “aru” deg yimal:
ad aruɣ
ad taruḍ
ad yaru
ad taru
ad naru
ad tarum
ad tarumt
ad arun
ad arunt
TAMAWIN:
1) Tazelɣa n yimal d “AD” +amyag (“ad taruḍ”), tinna n “A” kan iman-is di kra n wudmawen ( “a naru”) tekfa, dayen!
Imedyaten:
ad urareɣ
ad turareḍ (mačči “a turareḍ)
ad yurar
ad turar (mačči “a turar”)
ad nurar (mačči “a nurar”)
ad turarem (mačči “a turarem”)
ad turaremt (mačči “a turaremt”)
ad uraren
ad urarent.
Imedyaten: Azekka ad kecmeɣ ɣer wesmel, ad afeɣ dinna dda Muḥend.

TAZELƔA N YIMAL+TAZELƔA N TNILA+URMIR AḤERFI.
“TAZELƔA N TNILA” llant snat “ D” d “N”. « D » temmal-d tanila neɣ tama n win/wid d-yettmeslayen ; « N » temmal-d tanila neɣ tama n win/wid i wumi nettmeslay (tikkal ula d adeg iɣef nemmeslay yakan). Imedyaten deg yezri : « yusa-d (ɣur-i neɣ ɣur-neɣ)
Yusa-n (ɣur-k neɣ ɣur-wen) . Tazelɣa n tnila « D » d « N » teṭṭafar amyag neɣ yesseḍfar-itt wemyag ; deg yezri yessegray-itt wemyag : « yura-d, yura-n » . Deg yimal neɣ di kra n tenzaɣ, yezwaray-itt wemyag : Mi d-yuzen, mi n-yuzen ; ur d-nniɣ, ur n-nniɣ..
Mi ara temlil tzelɣa n yimal akk d tzelɣa n tnila, tamezwarut a s-nekkes « D » a d-yegri kan « A »:

a d-afeɣ/ a n-afeɣ
a d-tafeḍ/a n-tafeḍ
a d-yaf/a n-yaf
a d-taf/a n-taf
a d-naf/ a n-naf
a d-tafem/ a n-tafem
a d-tafemt/ a n-tafemt
a d-afen/a n-afen
a d-afent/ a n-afent

Akken yessefk:

a d-rewleɣ (mačči “ ad d-rewleɣ”)
a d-trewleḍ ( mačči “ad d-trewleḍ”)
a d-yerwel (mačči “ ad d-yerwel”)
a d-terwel (mačči “ ad d-terwel”)
a d-nerwel (mačči “ad d-nerwel”)
a d-trewlem (mačči “ ad d-trewlem)
a d-trewlemt ( mačči “ ad d-trewlemt”)
a d-rewlen (mačči “ad d-rewlen”)
a d-rewlent (mačči “ ad d-rewlent”)
Ɣurket tamsertit ( mi ara yemlil “D” aggaɣ n tzelɣa n tnila itett “T” n wudmawen n tseftit):
Deg wawal, neqqar: “ a d-rewleḍ, a d-rwel, a d-rewlem,a d-rewlemt” (iruḥen-asen yakk “T”-nni n wudem n tseftit), maca deg tira, yessefk akka: “ a d-trewleḍ, a d-terwel, a d-trewlem, a d-trewlemt”.
Tamawin: “D” n tzelɣa n yimal nessawal-it-id (di teqbaylit) d azenzaɣ “am “d”-nni yesɛan taneqqiṭ sufella di taɛrabt), ma d “D” n tzelɣa n tnila d aggaɣ ( am “D”-nni ur nesɛi taneqqiṭ di taɛrabt).
A d-yeddu neɣ a d-yefk isem-is!
TAMAWT: Tazelɣa n tnila “N” ulac-itt deg waṭas n temnaḍin n leqbayel: Bgayet, Sṭif, Lberǧ..; ulac-itt ula di yakk timeslayin-nniḍen n tmaziɣt.
Ur yessefk ad neɛreq ger waya:
“Ruḥ-n” (nnemgal n ruḥ-d) d “ruḥen”!

TAZELƔA N YIMAL+AMQIM UDMAWAN+URMIR AḤERFI.
Asemmad usrid:
a yi-yekkes neɣ ad iyi-yekkes (mačči “ad yi-yekkes)
a k-yekkes neɣ ad ak-yekkes (mačči ad k-yekkes)
a kem-yekkes neɣ ad akem-yekkes (mačči ad kem-yekkes)
a t-yekkes neɣ ad at-yekkes (mačči ad t-yekkes)
a tt-yekkes neɣ ad att-yekkes (mačči ad tt-yekkes)
a ɣ-yekkes neɣ ad aɣ-yekkes (mačči ad ɣ-yekkes)
a ken-yekkes neɣ ad aken-yekkes (mačči ad ken-yekkes)
a kent-yekkes neɣ ad akent-yekkes (mačči ad kent-yekkes)
a ten-yekkes neɣ ad aten-yekkes (mačči ad ten-yekkes)
a tent-yekkes neɣ ad atent-yekkes (mačči ad tent-yekkes).

Asemmad arusrid:
a yi-yekkes neɣ ad iyi-yekkes (mačči “ad yi-yekkes)
a k-yekkes neɣ ad ak-yekkes (mačči ad k-yekkes)
a m-yekkes neɣ ad am-yekkes (mačči ad m-yekkes)
a s-yekkes neɣ ad as-yekkes (mačči ad s-yekkes)
a s-yekkes neɣ ad as-yekkes (mačči ad s-yekkes)
a ɣ-yekkes neɣ ad aɣ-yekkes (mačči ad ɣ-yekkes)
a wen-yekkes neɣ ad awen-yekkes (mačči ad wen-yekkes)
a went*-yekkes neɣ ad awent*-yekkes (mačči ad went*-yekkes)
a sen-yekkes neɣ ad asen-yekkes (mačči ad sen-yekkes)
a sent-yekkes neɣ ad asent-yekkes (mačči ad sent-yekkes).

Anda-nniḍen qqaren:
A kent*-yekkes neɣ ad akent*-yekkes (mačči ad kent*-yekkes)

Di kra n tuddar di Lberǧ n Buɛrariǧ, amqim di kra n wudmawen izeggir, yettegray:
A t-teččeṭ-it= a t-teččeḍ.

TAZELƔA N YIMAL+AMQIM UDMAWAN+TAZELƔA N TNILA+URMIR AḤERFI.
Asemmad usrid:
a yi-d-yaf neɣ ad iyi-d-yaf (mačči “ad yi-d-yaf)
a k-id-yaf neɣ ad ak-id-yaf (mačči ad k-id-yaf)
a kem-id-yaf neɣ ad akem-id-yaf (mačči ad kem-id-yaf)
a t-id-yaf neɣ ad at-id-yaf (mačči ad t-id-yaf)
a tt-id-yaf neɣ ad att-id-yaf (mačči ad tt-id-yaf)
a ɣ-d-yaf neɣ ad aɣ-d-yaf (mačči ad ɣ-d-yaf)
a ken-id-yaf neɣ ad aken-id-yaf (mačči ad ken-id-yaf)
a kent-id-yaf neɣ ad akent-id-yaf (mačči ad kent-id-yaf)
a ten-id-yaf neɣ ad aten-id-yaf (mačči ad ten-id-yaf)
a tent-id-yaf neɣ ad atent-id-yaf (mačči ad tent-id-yaf).

Asemmad arusrid:
a yi-d-yaf neɣ ad iyi-d-yaf (mačči “ad yi-d-yaf)
a k-d-yaf neɣ ad ak-d-yaf (mačči ad k-d-yaf)
a m-d-yaf neɣ ad am-d-yaf (mačči ad m-d-yaf)
a s-d-yaf neɣ ad as-d-yaf (mačči ad s-d-yaf)
a s-d-yaf neɣ ad as-d-yaf (mačči ad s-d-yaf)
a ɣ-d-yaf neɣ ad aɣ-d-yaf (mačči ad ɣ-d-yaf)
a wen-d-yaf neɣ ad awen-d-yaf (mačči ad wen-d-yaf)
a went*-id-yaf neɣ ad awent*-id-yaf (mačči ad went*-id-yaf)
A sen-d-yaf neɣ ad asen-d-yaf (mačči ad sen-d-yaf)
A sent-id-yaf neɣ ad asent-id-yaf (mačči ad sent-id-yaf).

Anda –nniḍen qqaren:
A kent*-id-yaf neɣ ad akent*-id-yaf (mačči ad kent*-id-yaf)

Wigi d kra iwellihen kan (ɣef tzelɣa n yimal d wanda/wamek ara tt-nesseqdec), wamag taseftit ɣezzif webrid-is… Maca, akken tenna tteryel/teryel i Ḥmed Ccqa/Ḥmed Ben ṣṣelṭan/Mqidec Bu lehmum: “ Ma ur k-id-yesseɣli waḍu n tegrest, a k-id-yesseɣli waḍu n wemwan (lexrif); ma ur k-id-yesseɣli…Amafag n Da Nang Amafag n Da Nang

Tikubaniyin i tsawin-tserran ar unafag n Da Nang:
</div class>
Amafag n Ca Mau Amafag n Ca Mau

Tikubaniyin i tsawin-tserran ar unafag n Ca Mau:

</div class>
Amafag n Cam Ranh Amafag n Cam Ranh

Tikubaniyin i tsawin-tserran ar unafag n Cam Ranh:

</div class>
Youddiph Youddiph

Youddiph isem-is unṣib d (Maria Katz). Tlul deg 1973. D yiwet n tnaẓurt n ccna muqren n Rrus.
Buqider Sliman Buqider Sliman

Ameɣras Buqider Sliman: Imḍebber Aserdas Asertan deg Lwilaya tis-tlata
Ccaf i yettɛassan ɣef iǧundiyen-is
Talalit n umeɣras: Ilul-d umeɣras Ssi Sliman n Tiwal, isem i yefka i yiman-is deg tegrawla, ass n 06 Yennayer 1929 deg taddart n Tiwal, taɣiwant n tamnaṭ yettwagedlen, Tawilayt n Bgayet. D mmi-s n Ɛellawa akked Ɛabid Rqiya. Yetturebba-d deg yiwet n twacult iḥemmlen tamurt-is, d taẓawalit, tettawi-d aɣrum-is seg lxedma n wakal. Ssi Sliman yezweǧ deg useggas 1953 d Massa Crifa Dalil. Rnan-d ɣer-s sin n lwacul: Ɛellawa d Ǧamal.

Am deg yakk tuddar n Tmurt n Yeqbayliyen, mi d-yelha weqcic, yessekcem-it baba-s ɣer lǧameɛ akken ad d-yelmed tira akked kra n tsurtin seg leqran. Dacu kan Ssi Sliman iruḥ deg useggas n 1946 ad ikemmel taɣur-ines deg tmeɛemmert n Yeḥya Aɛidli; i d-yezgan deg Tmuqra. Akken d-ttɛawaden fell-as, Ssi Sliman yewwi-d iman-is deg tɣuri yerna yettqadar leqwanen n temɛemmert.
Dɣa, deg lawan-nni i yebda leqdic deg yiwet n tejmaɛt n umussu aɣelnaw, yeṭṭafaren timɛemmert taɛidliwt. 
Deg useggas n 1948, yekcem ɣer tesdawit n Zzeytuna deg Tunes tamaneɣt. Dɣa dinna, yettekka deg lagriv i xedmen inelmaden n Zzeytuna ɣef tɣuri, asmi qqimen 48 n timar (swayeɛ) ur ččin, i wakken ad seggmen anagraw (système) n uselmed.

Ssi Sliman ameɣnas: Yebda leqdic ɣef zik deg wannar asertan. Asmi yella yakan deg temɛemmert n Yeḥya Aɛidli, deg useggas n 1946, yekcem ɣer yiwet n tejmaɛt tabaḍnit yeṭṭafaren Akabbar n Weɣref Azzayri (PPA). Ssi Sliman yeqdec deg-s s wul-is, yesban-d iman-is d argaz bu tissas, yesɛan iseɣ (nnif). 
Asmi kfan taɣuri deg temɛemmert, netta akked yemdukal-is rzan ɣer Tunes i wakken ad snernin tamusni-nsen, dacu kan ur ttun ara daɣen amennuɣ asertan deg Ukabbar n Weɣref Azzayri.

Asmi d-yuɣal seg Tunes, yebda axeddim deg taddart-is. Ixeddem d ccix n lǧameɛ yerna yesselmad lwacul. Akken daɣen i yesɣaray at Taddart deg ddin akked tsertit, yessefham-asen-d timsal. Dacu kan, lḥif n twacult-is d lqella ideg tettidir tmurt demmren-t akken ad yinig ɣer tmurt n Fransa. Meɛna, sseba n rrwaḥ-is ahat mačči d annect-a. Tidet yiwen ur tt-yeẓri.
Agrawli (amǧahed) Ɛabid Ɛumar, win iwumi ssawalen Muḥend Ameẓyan, yesɛan legrad n Sirǧan, yenna-d aya: “Ssi Sliman ssulin-t srid deg legrad, wer (mebla) ma iɛedda-d ɣef tseddarin nniḍen, acku yella yakan d ameɣnas i iqeddcen ngum (uqbel) tagrawla. 

Ssi Sliman yuli ɣer wedrar deg useggas n 1956, aseggas ideg d-nuɣal si Fransa, nekk, netta akked Malek Ɛabid. Nekcem-d kan, nemlal d Lkumundu Ssi Ḥmimi deg taddart n At Xyar. Imi liḥala n wedrar tuɛer cwiṭ, Ssi Ḥmimi yeqbel imir-nni yakan ad yeṭṭef yid-s Ssi Sliman, yufa-t d bab n tmusni, yessen i tsertit. Ma d nekk, yeǧǧa-yi i wass nniḍen. Seg wass-nni, Ssi Sliman yuɣal d imḍebber asertan deg Tama tis-rebɛa n temnaṭ tamezwarut, i d-yeṭṭfen seg At Wertiran ar Xerraṭa. Yeqqim deg-s sin iseggasen, seg 1956, aseggas n walluy-is ar wedrar, ar 1958 aseggas ideg yuɣal d imḍebber deg Tama tis-rebɛa, s legrad Ddaw-Lyuṭna, seddaw Ɛumer Aḥafṭi, i mazal yeddren akka tura. 

Deg useggas 1958, ibeddel ɣer tama tis-tlata anda yuɣal d aqerruy ɣef iǧundiyen yakk n Tama tis-tlata akked tis-rebɛa. D netta i ten-yettawin ɣer imukan yelhan i ṭṭrad”. Ikemmel ugrawli deg awal-is ɣef ssi Sliman, yenna: “Cfiɣ mlaleɣ-t-id yiwet tikkelt deg taddart n At Jɛad, yessuter-d deg-i ad t-sɛafeɣ, nniɣ-as ulamek, acku fkan-iyi-d lxedma, yessefk ad tt-kemmleɣ. Netta yenna-yi-d belli ɣur-s lamer ad d-yejmeɛ yakk iǧundiyen akken ad ten-yessufeɣ seg Tama tis-tlata, imi sya d asawen ad tiwɛir nezzeh tegnit fell-aɣ. Syinna yesteqsa-yi-d anda i tedduɣ i wakken ad yi-d-yaru ttesriḥ. Imi s-nniɣ anda, yefka-yi-d lkaɣeḍ n uɛeddi”.
Ma d Dduktur Yeḥya Buɛziz deg udlis-is “Lɛerc n At Ǧeɛfer, Amezruy akked Tɣerma”, deg usebter wis 231, iwekked-d belli Ssi Sliman rran-t ccifan n Twilayt tis-tlata d imḍebber n Temnaṭ, yeṭṭef tlata n Tamiwin: tis-tlata, tis-rebɛa akked tis-xemsa. Aya ilmend n termi-ines (tteǧruba) deg wannar, tiḥirci-ines akked leḥmala-ines i lxedma. Wameg, mačči menwala kan ad yeṭṭef Tamiwin-a, aladɣa deg tallit-nni ideg qerriḥet teswiɛt.
K
ra seg ṭṭradat n Ssi Sliman: Yeḍra yiwen n ṭṭrad deg useggas 1959, deg leḥriṣ-nni n Jiniral Cal. Tella terbaɛt n Ssi Sliman deg Butwab, ma d tin n Seddiq n At Ɛli deg taddart n Tensawt. Deg yiwen n wakud (lweqt), kkren sin imenɣiyen, yiwen deg Tensawt, wayeḍ deg Butwab, seddaw tecḍaṭ n Ssi Sliman. Yeḥka-d Ssi Muḥend Ameẓyan aya: “Deg ṭṭraḍ-nni, Ssi Sliman yettwaǧreḥ nezzeh deg uḍar-is ayeffus. Ruḥeɣ wwiɣ-t-id seg Butwab ɣer taddart n Tuddar, ɣer ugrawli Lḥaǧ Meḥmud Dulbar, win i sen-tt-yessnen i lbumbat. Dɣa, yeqqim dinna Ssi Sliman ass d akemmali. Syinna, tewwi-t terbaɛt n Ɛemmi Rrabiɛ seg At Ɛebbas ar Umalu, i wakken ad idawi ɣer tegrawlit Yamina Umalu, tameṭṭut n Lbacir Celliq. 

Yeqqim dinna almi d asmi yeḥla yakk. Syinna yuɣal-d ɣer terbaɛt-is i wakken ad ikemmel imenɣi d umnekcam arumi. Ssi Sliman yella ur yesserkad ara iman-is alma yekfa ṭṭrad akken yessefk. Yerna, d netta i yettɛassan ɣef iǧundiyen-is, mačči d iǧundiyen-is i yettɛassan fell-as. Akka i yeqqim almi i yemmut.
Ameɣras iwumi d-iqebbel Rebbi ddeɛwat-is: Yeḥka-d ugrawli Lḥaǧ Muḥend Akli, n Udrar n Sidi Yidir, yiwet n temɛayt tameẓaynt meɛna s wazal meqqren, teḍra-yas i Ssi Sliman imi yella deg yiwen n ṭṭrad ideg ten-ɣelben irumiyen. Imi yeḥḥulfa s twaɣit ara yeḍrun i yiǧundiyen-is, yerfed ifassen-is ɣer igenni, yenna i Rebbi “ma yella d tidet aql-ik ɣer yidis n yigrawliyen, sken-aɣ-d lberhan-ik”. D lewhayem, ur ɛeddant ara kra n tmercin (ddqayeq), agut iɣumm-d yakk adrar. Syinna ṭṭfen-as-tt d tarewla, menɛen-d seg lmut ur nreḥḥem. Tadyant-a imir-nni tettwassen nezzeh s yisem n Timeɣrest d Yiseɣ. 

Yenna-d daɣen ugrawli Ɛellawa Seɛdawi “Ssi Sliman yella deg Tama tis-xemsa aked tis-tlata anda i d-yessuget weɛdaw arumi tiyitiwin-is. I wakken ur ttwaṭṭafen ara netta d iǧundiyen-is, Ssi Sliman yesseqdec aṭas n leɛfayes n trewla i wakken yelḥu gar tamiwin-a.
Dɣa, sebba n temlilit-iw yid-s d lamer i ɣ-d-yettunefken i wakken ad d-ruḥeɣ seg Tama tis-tlata ar Tama tis-xemsa. Imi d-newweḍ ɣer Butwab, ssneɣ-d Lyuṭna Ssi Sliman. Cfiɣ yiwen wass, asmi nella deg taddart n Tuffirt, anda qqimen waṭas n yimḍebbren d iǧundiyen n Tama tis-tlata d tis-xemsa, deg-sen Ccix Yusef Ayeɛlawi, Seddiq Umeḥfi, Ssi Sliman, Yedris Axyari akked Ssi Lbacir. Neṭṭef deg rebɛa yid-neɣ taɛessast deg yiwet tiɣilt iwumi semman Tasra. Ɣef lewhi n rrebɛa n ssbeḥ, nesla i yimesli (ṣṣut) n licarat d ikamyunen n lɛesker, usan-d seg Ilmayen, teddun ɣer Tmuqra, Tuffirt akked Bicer. Imi msefhamen yimḍebbren amek ara xedmen, fkan-aɣ-d lamer ad nerr ɣer At Ǧeɛfer, imi amkan-nni ur isemmeḥ ara ad newwet deg-s arumi, aladɣa imi nutni deg waṭas yid-sen. Ass-nni, d lemziya iḥḥun-aɣ Rebbi kan, nexser anager (ala) rebɛa n yergazen. Kra n wussan kan akka ar deqqal, nekcem ɣer Butwab, neqqim deg-s tlata n wussan. Cfiɣ daɣen ɣef yiwet n tikelt, nekcem-d ɣer taddart n Butwab, yellan d tamnaṭ yettwagedlen (Zone interdite), ulac deg-s yakk imezdaɣ, nensa iḍ dinna. 
Ɣef lewhi n rebɛa neɣ lxemsa n ssbeḥ, ffɣen azal n 05 iǧundiyen akken ad sfeqden ma yella kra. Yiwen deg yiǧundiyen-nni nessawal-as Musṭac, n At Wertilan. Dɣa, tekker gar-asen d irumiyen. Imi nesla i uḥlalas yeṭṭerḍeq, nfaq belli yella wi ɣ-yessezen. Ṭṭrad imir-nni yuɣal meqqer. Amenzu i yeɣlin deg wannar n yiseɣ d ameɣras Ḥsen n Wasif Lmersa. 
Ar deqqal, neẓra belli ula d Ssi Sliman, Seddiq Umeḥfi akked Ṭaher Cawec Ɛli, amaray n Ssi Sliman, wwḍen leɛfu n Rebbi. Amḍiq umqit ideg ɣlin isem-is Bufenzar. I usmekti, Ssi Sliman yenna-yaɣ-d ilaq ad nerwel ɣer tiɣilt ɛlayen yakk i wakken ad neslek seg twaɣit, meɛna Seddiq Umeḥfi yugi, tesseɣleḍ-it tignewt ixesren ass-nni. Yefka-yaɣ-d lamer i wakken ad nerr ɣer wedrar Umizar. Imi newweḍ ɣer dinna, aɣemɣum yessa-d ddunit, afus-ik ur ttɛeqqleḍ ara, yerna nesla i lheffa n lɛesker. Imi d-nuɣal ɣer Butwab akken ad sen-nini i yimḍebbren d acu i nesla, yerra-yaɣ-d Seddiq Umeḥfi belli ayen nesla mačči d lheffa n lɛesker meɛna d tin n yilfan. Imi d-yeflali yiṭij, nufa belli lɛesker yeṭṭef yakan tiɣaltin yakk i ɣ-d-yezzin. Cfiɣ ass-nni, nwala sdat-neɣ amek d-ṭṭfen s ufus Lexḍer Makur, imi akken yeffeɣ ad isebbel iman-is, dacu kan tameẓyant-is texdeɛ-it, tettwaɣ, ur tekkat ara. Imi nwala belli lɛesker yeḥreṣ-aɣ-d nezzeh s tɣaltin ufella, neɛreḍ ad nerwel ɣer tama nniḍen. Ssi Sliman yella yeddem rradyu Philips. Tezzi-d fell-aɣ llavyu, tessefqad. Yewwet-itt Seddiq Umeḥfi s rrṣaṣ, terwel. Umbɛed, teqqel-d i tikelt nniḍen, tewwet-d Seddiq Umeḥfi tḍegger-it, yemmut menṭeq. Ɛerḍeɣ ad d-jemɛeɣ tamekḥelt-is, tewwet-iyi-d, dɣa yeɣli-yi sslaḥ-iw ula d nekk. Taswiɛt ass-nni teḥreṣ nezzeh. Ɣliɣ-d gar sin idisan n lɛesker, sliɣ i tiyitiwin n Ssi Sliman s tmekḥelt-is tamarikanit. Imḍebber arumi, ifaq belli tiyitiwin-a kkant-d sɣur yiwen seg yimḍebbren igrawliyen, dɣa yenna-yasen i yiǧundiyen-is ad d-zzin tixenfiyac-nsen ɣer Ssi Sliman. Awah mačči d tiyitiwin n Ssi Sliman tili ur yi-d-tufim ara assa gar-awen. Aya yesbanay-d amek Ssi Sliman, imḍebber, yettɛassa ɣef iǧundiyen-is.”

Ameɣras Ssi Sliman, asmi tefra tegrawla, semman ɣef yisem-is Tasnawit Buqider Sliman deg At Wemɛuc, Tawilayt n Bgayet. Akken daɣen i d-teffeɣ s yisem-is yiwet n terbaɛt n yinelmaden n uɣerbaz aserdas n Tici. Aya d drus kan n lxir i yuklal.
Ad yessers iɣessan-is deg talwit.
Tudert n lebda d yiseɣ i yakk imeɣrasen, yal yiwen s yisem-is.

• Tukkist seg weɣmis Al-Mustaqbal n wass 10 yulyu 2005, Un 634
• Yerra-t-id ɣer teqbaylit Berkus Tiwal
Ul leḥlu Ul leḥlu

Ul leḥlu (mačči d Lehlu Tiɣremt, acennay aqbayli nniḍen), isem-is unṣib Abderahmane Lahlou, d acennay i ilulen ass n 9 ɣuct 1963 deg Taqaṛabt, taddart n taɣiwant n Iɣil Ali di twilayt n bgayet. Yeffeɣ-d si tesdawit n Qsenṭina, dinna i d-yeṭṭef agerdas n tasnafsit.

Yerbeḥ tamelt-is s tizlatin tigrawliwin am "Pouvoir Assassin" d "Ulac Smaḥ Ulac" i icenun imesbaniyen n Tefsut Taberkant n 2001 mgal adabu azzayri.

D acennay aɣewwaɣ, i summel asgufsu. I nnegem tilelli i wegdud aqbayli, akaz n tamagit n Tamurt n Leqbayel d akaz n tutlayt tamaziɣt am tutlayt tunṣibt. Yesɛedda lɛasker-is ar Rrɣaya.
Leḥlu Tiɣremt Leḥlu Tiɣremt

Leḥlu Tiɣremt (mačči d Ul leḥlu, acennay aqbayli nniḍen), tizlatin-is d timdyazin neɣ d timeɣranin. Am Sidi Belwa iḥemmel aṭas aṭas inebgiwen n tmaɣriwin. D netta isuden Targit-iw, tizlit n usaru Le thé à la menthe.

