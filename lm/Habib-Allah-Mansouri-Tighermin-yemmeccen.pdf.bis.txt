ẓẓleɣ ɣef umeṭreḥ ttxemmimeɣ kan amek ad xedmeɣ akken ad iyi-tawi tnafa ad ṭṭseɣ yiwen n yiḍes d aẓayan ara iyi-yesrewlen seg uḥebber ɣef yifasuten n usarag n ustan i yi-yettraǧun azekka
hatan yewweḍ-d lawan n tbeddi deg uxxam n teɣdemt
nekk ɛerqent-iyi irkelli ur ẓriɣ ara acu i ilaq ad xedmeɣ
awezlu yewɛer lexyuḍ-is mcubbaken mačči d kra
d lbumba yendin nettraǧu kan melmi ad teṭṭerḍeq seg teswiɛt ɣer tayeḍ
yernu ẓriɣ ulac ccek deg waya ulac win ara s-imenɛen
ad yester rebbi tameddit wa ad yessebɛed fell-aneɣ tabuciḍant-agi ara yeglun s uzegzaw d uquran
aɣezzan ibedd ɣef yiri n lerwaḥ yenḥaren ireɛɛeḍ yessḥillef fell-aneɣ  times-ines tebda tettaweḍ ɣer wudmawen
ur umineɣ ara tella yiwet n lqeḍra i izemren ad t-yerren ɣer lḥedd-is neɣ ad as-tekkes seg uqerruy-is tikti-nni n ucɛal n tmes deg yal taɣmert n tmurt
anagar asfel i izemren ad as-yekkes urfan wa ad t-yesserked
zik-nni d tikci n yiwet n teqcict tahuskayt d taḥurrit d asfel iɛumm
maca tura tarkeft n teqcicin tiḥurriyin akked yiqenṭaren n yidinaren n yidularen neɣ n yuru ur zmiren ara ad rren algam i uɣersiw-agi win i ibedden ɣef yiɣurab n deffir ara aɣ-yesbelɛen
itteffeɣ-d yiwen n ssut i d-yekkan seg tihuskayin daxel-iw yeqqar-iyi-d ljerḥ-a yessaḍen tuget n lejwareḥ
aṭṭan-a anagar agzam ur yesɛi ddwa ḥellu
ussan-a weɛrit mačči d kra ulac win ara s-imenɛen ḥala win iwumi s-tedɛa yemma-s s teɣzi n laɛmer am wakken i yi-d-teqqar yemma ad fell-as yeɛfu yerḥem asmi i yi-d-tettmeslay ɣef yiwen n ṭṭraḍ niḍen ar tura urǧin ḥlan lejruḥ-is
suffɣeɣ-d iɣmisen i d-yeqqimen s ṭul n wass deg uqrab-iw mebla ma ufiɣ ula d yiwet n ddqiqa akken ad ten-nwaliɣ ulamma d awali bdiɣ qqareɣ deg-sen armi i yi-yesduqqes ssut n tilifun ad as-tiniḍ d tuqqsa n tsafut
acu yebɣa ɣur-i umseḍḍeɛ-agi deg tlemmast n yiḍ  ahat d anemhal n uɣmis yebɣa ad iẓer ma beddlen azemz n uzmaz  neɣ ahat d yemma-s n umeḥbus  ala truḥ-d ɣur-i ass-a ɣer tnarit-inu
teccekta-yi-d i tikkelt niḍen ɣef yir liḥala ideg tettidir am wakken tessuter deg-i ad xedmeɣ iwumi zemreɣ iwakken ad smenɛeɣ mmi-s seg bu-yikurdan tessider aqerruy-is seg leḥya d lqella n tezmert-ines
sdat n tegnit yecban ta ur ufiɣ ara acu ad as-iniɣ anagar kra n wawalen d tenfaliyin i d-yeffɣen seg wul-iw akken ad tt-heddneɣ xas akken ẓriɣ awezlu-agi yewɛer mačči d kra
beddeɣ s tmara aqerruy-iw yeḥjeb-it usigna n kra n teqbucin n lbirra i swiɣ akked yiwet n terbaɛt i imenɛen seg tmesɣanit yemmɣen ɣef tmurt iseggasen-a ineggura
deg tezwara iban-iyi-d ssut-nni am wakken yettergigi yettnegzam ur yemmid ara maḍi
d ssut n yiwen i yi-sakin xenqen-tt yimeṭṭawen yessnen mliḥ imi s yisem-iw i yi-yessawal maca d ssut n umdan i yeččan tiyita win iɣef teɣli twaɣit
mmi
nabil mmi a gma ɛebdelqader tselleḍ-iyi  tegziḍ d acu i ak-d-qqareɣ
zrint kra n tsinin sakin ɛeqleɣ anwa-t bab n ssut-agi iwumi yeffeɣ laɛqel
mmi la ak-d-qqareɣ mmi la iyi-tselleḍ  nufa-t yeččur d idammen
yessusem ubabat dayen yeffeɣ-it laɛqel ur yezmir ad yenṭeq ula s yiwen n wawal
teɣli-d gar-aneɣ yiwet n tsusmi d taẓayant tesxelxel-iyi mliḥ teɛreq-iyi tririt
ula d nekk nnejlan fell-i wawalen ur ufiɣ ara acu ad d-iniɣ sdat n tmettant n mmi-s n umeddakkel-iw yeɛzizen fell-i
d nabil i yemmuten d yir lmut wagi dayen iḍehren
ssneɣ
racid benɣusa ugar n kraḍet n tmerwin n yiseggasen aya seg wussan n usileɣ deg uɣerbaz n yiselmaden
ddunit urǧin tella ḥninet fell-as ur t-tezgil ara ula netta seg tama-s yesɣaray aqerruy-is dayen kan ur yettaǧǧa ara tardest neɣ imi n wuccay ɣas meẓẓiyet seg yizerfan-is igamanen
yernu ulac win i izemren ɣas meqqer ccan-is ad as-yessenɣes seg-sen ulamma tarebbɛet n umilimetr
ma yewweḍ ad yeṭṭenṭen akka almi qessiḥet tiyita i yečča
ur ak-itteffeɣ ara laɛqel ay ameddakkel-iw ahat d ljerḥ kan i yettwajreḥ dɣa yeɣli yefsex
ala ala d tarsast sliɣ i ssut-is seg uxxam d tarsast n tmeẓyant mačči d tiyita n ujenwi neɣ n uɛekkaz
srugemteɣ   tarsast n tmeẓyant 
imir-n kan ulɣent deg uqerruy-iw tiwlifin am wakken d asaru amsaltan i ttwaliɣ
aneḍlib yebɣa ad ineɣ baba-s maca tarsast tḥuz mmi-s
iban aṭas-aya segmi t-yettgabar tuɣ-it yeffer deffir n tewwurt n uɣerbaz alemmas mi iruḥ nabil ad yeldi tawwurt n umraḥ imi ulac laman s leqfel i tt-ɣellqen tura teḍra twaɣit maca mačči am wakken i as-yenwa uneḍlib deg tazwara
amek i yemneɛ racid  ayɣer d mmi-s i yeččan tiyita  ineḍliben-agi uɣen tannumi ur zegglen ara iswan-nsen
d turdiwin-agi i yezzin deg wallaɣ-iw mi lliɣ ttlusuɣ lqecc-iw s temɣawla akken ad laḥqeɣ ameddakkel-iw mi sliɣ i tenfalit  tarsast n tmeẓyant 
lḥiɣ s temɣawla deg tlemmast n yixxamen ijdiden yeṭṭsen deg tsusmi d ṭṭlam
leḥyuḍ-nsen mazal-iten s ssiman amur ameqqran deg-sen ad qqimen d tinmeslin kan acku iban urǧin ad yekfu lebni-nni
iberdan yečča-ten uɣebbar deg yal tama ad ak-mmagren arrumen n lebni yettuṭeggren sya u sya
lḥemdullah aseggas-a ageffur iɛeṭṭel
yiwen n wass kan n ugeffur ad uɣalen yiberdan d ibrunen n waluḍ ulac tikli deg-sen ad ttwareglen irkelli
deg umkan ad aɣ-yeffeɣ laɛqel neɣ ad neḥzen mi iɛeṭṭel ugeffur nuɣal nferreḥ mi ad nwali tesḥa tegnawt nessaram ad iɛeṭṭel uɣurar
am wakken i d-yeqqar umeddakkel-iw racid s usqecmeɛ  acu ara nexdem s ugeffur  isaffen-nneɣ smarayen aman-nsen deg lebḥur neɣ itess-iten yijdi
akal ttun-t medden yeqqim d asuki ulac win ara t-ixedmen
lbaṭaṭa d yirden nettawi-ten-id seg tmurt n kanada
ayɣer ur nessutur ara deg wanẓar ad yesmir i yicercuren n ugeffur ɣef wakal n tmurt n kanada
akka ulac acu ara naggad ɣef rrezq d nneɛma-nneɣ
d tidet tikwal yettaḍsa umdan seg lehmum d twuɣa i d-ɣellin fell-as
asedeger gar uxxam-iw d uɣerbaz alemmas ur yewwiḍ ara sin n yikilumitrenyenɣa-yi uḥebber yenneqbaḍ wul-iw
ttɛeddayent sdat n wallen-iw tiwelfin n twaɣit am wakken i tt-sugneɣ dɣa ad ɣiwleɣ ad tent-snefleɣ s tiyaḍ ara silɣeɣ imir-n kan
asugen-inu suguneɣ-d mmi-s n yezzuɣur-it usirem-inu dɣa umeddakkel-iw d ajraḥ kan i yejreḥ mazal-it yedder yettarra nnefs
mačči kan akka ttwaliɣ-t yeẓẓel ɣef umeṭreḥ deg ssbiṭar cudden-as akk ideddicen-is ula d amejjay yettezmumug yumer mliḥ mi yessemneɛ yiwen n yilemẓi seg tmettant
amraḥ n uɣerbaz alemmas yezdel fell-as ṭṭlam yewɛer ad tɛeqleḍ udmawen n kra n wid d-yusan
amkan-a ssneɣ-t mliḥ ur cukkeɣ ara yella acu i ibeddlen deg-s ɣas ma yella aṭas aya ur d-zziɣ ara ɣer da
zegreɣ tawwurt n lemraḥ allen-iw ttqellibent kan ɣef teɣtest
sellmeɣ ɣef wid yellan din
rran-iyi-d s usrugmet ur tfehmeḍ tigert deg yimeslayen-nni
teɣli-d ɣef umkan d yimdanen yellan din yiwet n tsusmi d taẓayant tegzem-iyi awal tesgugem-iyi
yernu d acu lfayda n yimeslayen sdat n tmettant 
rriḥa-ines tergel inzaren tettarra algam i yilsawen
ḥebseɣ walaɣ sya u sya
walaɣ racid yeqqim ɣef tmurt isenned ɣef aɣrab aqerruy-is gar yifassen-is
tameṭṭut-is
nasira ur tebɛid ara fell-as teqqim ddaw n tesqift n tnawalt i tnewwer yiwet n teftilt tettru s tsusmi mebla ma yuli-as yiwen n wawal
ruḥeɣ ɣer umeddakkel-iw serseɣ afus-iw ɣef tayet-is
yerfed uqerruy-is s laɛqel kan imuqel-iyi-d s yiwet n tmuɣli yexsin war tudert mebla ma yenṭeq ula s yiwen n wawal
imir-n kan i faqeɣ yemmut mmi-s
xemmemeɣ ad t-sebbreɣ s kra n tenfaliyin timasɣanin i nessexdam deg tegnatin yecban tigi am teflest n uneslem s lajel d ssber
maca ẓriɣ amek i yettxemmim racid d tgensas-ines ɣef temsal-agi ɣef waya ttiɣ-tent deg yimi-w sbelɛeɣ-tent sakin
beddeɣ deg umkan-iw kan teɛreq-iyi cedd n uyeddid ur ẓriɣ ara acu i ilaq ad xedmeɣ sdat n twuɣa am tagi
lḥiɣ sakin ɣer umkan ideg teḍra tmenɣiwt
sin n yemsulta bedden tama n tfekka yeẓẓlen ɣef tmurt ur ǧǧin ḥedd ad iqerreb ɣur-s
tikkelt taneggarut ideg walaɣ deg-s nabil zrin fell-as semmus n yiseggasen aya asmi i yi-yeɛreḍ baba-s akken ad sweɣ lqehwa akked terbaɛt n yimeddukkal almend n usmures-ines deg ukayad n lbak
tafekka-nni yeẓẓlen sdat-i ur tettemcabi ara maḍi ɣer tugna-nni iressan deg wallaɣ-iw
wagi yellan sdat-i ur yemxalaf ara ɣef tugna tamatut n yimeɣnasen n yimusa ineslemẓra imṭurfa  aččamar ameqqran yečča udem-is aqerru iseṭṭel akked tqendurt taɣezfant i ttlusun deg tmurt n afɣanistan yerra nnig-s abalṭu n uglim aberkan deg yiḍarren-is tayuga n yirkassen n waddal d iberkanen ula d nitni
imuyag-ines d imeqqranen banen-d mliḥ iban yeḍɛef mliḥ ɣef zik
walaɣ afus-is ayeffus yetti ddaw n tmessaḍt iban-iyi-d am wakken yella acu yeffer
bɣiɣ ad waliɣ s wallen-iw unzeɣ ɣur-s ciṭuḥ maca ibedd yiwen n umsaltu deg ubrid-iw 
sani tleḥḥuḍ akka a si muḥemmed ulac win ara iqerrben ɣur-s ulac win ara inalen tafekka n lmegget
ɣas akken ɛeqleɣ d acu-tt tɣawsa-nni taberkant
d tameẓyant tatumatikt
d acu-t uhdum-a  d acu txeddem tmeẓyant deg ufus n teɣtest  anwa i iqersen ihi 
seqsaɣ amsaltu ɣef tmeẓyant
yečča-yi s wallen am wakken yebɣa ad iyi-yini ur ggar ara iman-ik deg wayen i k-yexḍan
ɛerḍeɣ ad as-sfehmeɣ ur lliɣ ara d aberrani ɣef twacult
ilemẓi-nni yeẓẓlen sdat-neɣ d mmi-s n uḥbib-iw tili ur iyi-yessawal ara deg tlemmast n yiḍ
lehdur-iw sqelqen-t yerra-yi-d s wurfan 
nniɣ-ak-d yegdel a si
ɛebdelqader bensedduq
amastan ɣer tsenbaḍt d ameddakkel n si aḥmed akumisar n temsulta
yennecraḥ wudem n umsaltu sakin yečča-yi s wallen ɣas akken tetwelles liḥala
ahat d aqelleb i yettqellib deg ccfawat-ines limmer ad d-yaf yiwet n tugna n yiwen n umastan yettakken anzi ɣur-i i d-yemlal deg tgennariyin n uxxam n teɣdemt
kra n lweqt umbaɛd yenṭeq-d ɣur-i s yiwet n taɣect ḥninet ciṭuḥ 
d tidet d tameẓyant i yeṭṭef yilemẓi-agi deg ufus-is ayeffus
yettbin-d am wakken d tinɣiman
maca ur nezmir ara ad nefru tamsalt-a seg tura
ɣef temgarḍt-is d yidmaren-is idammen gersen ɣummen adeddic
ḥala tasleḍt n tfekka i izemren ad aɣ-yinin acu yeḍran s tidet
nessawel-as i ukumisar ur yettɛeṭṭil ara ad yili gar-aneɣ d netta ara aɣ-d-yinin d acu ilaq ad nexdem
wehmeɣ qqureɣ ur ufiɣ d acu ad d-iniɣ
tinɣiman 
anwa ara yamnen d akken mmi-s n si racid ad ineɣ iman-is  ayɣer ara ineɣ nabil iman-is  d anelmad asdawan seg twacult turdkidt iḥemmel tudert dayen kan ayɣer ad yerr ihi talast i tudert-is yernu sdat n uxxam n yimawlan-is 
ɣlint-d fell-i tikta am uḥemmal n waman
cwi kan suffɣent-iyi tyitwin n tewwura n ṭumubilat d leswat n kra n yimdanen seg uɣraq ideg lliɣ
iruḥ-d ukumisar ɣer tama-nneɣ s tazzla zzin-as-d sin n yimsulta yiwen deg-sen s yiselsa iɣarimen yeṭṭef ddaw n teɣraḍt-is yiwen n uqrabyejbed umsaltu aɛessas iman-is akken ad yeǧǧ abrid i wid i d-yusan
qqimen ttezzin ɣef tfekka ttakken-d yiwet n tugna am wakken seg wid yessnen uffiren n tmenɣiwin
yekna bab n uqrab ɣef tfekka yeẓẓlen yessers tagecrirt-is tayeffust ɣef tmurt yeqɛed nnwaḍer-is ikerrec icenfiren-is ihuzz aqerruy-is iban yewhem deg wayen yettwali  yessers sakin afus-is ddaw n uqerru n lmegget akken ad yerfed s laɛqel tafekka-nni iwakken ad yessuffeɣ afus-nni yeṭṭfen sakin aqrab-is tameẓyant
yeldi yessuffeɣ-d tayuga n tqeffazin d yiwet n teckart tamecṭuḥt tafrawant
yeṭṭef tameẓyant idewwer-itt s laɛqel kan yerra-tt daxel n teckart
yebda sakin aqelleb deg ljerḥ-nni s yiḍuḍan-is
uẓaɣ ɣer ukumisar n temsulta iban ur iyi-iwali ara
ihuzz aqerruy-is yeqqim yettxemmim sakin yenṭeq 
amek i tettiliḍ a si aḥmed  d acu-tent tikta-inek timenza 
yezzi-d ɣur-i yewhem 
ah d kečč a  ustad  ur iyi-d-tenniḍ ara deg uɣerbaz-agi alemmas i tzedɣeḍ
ala dagi i xedmeɣ zik uqbel ad uɣaleɣ d amastan
yernu racid benɣusa anemhal aqdim d yiwen seg yimeddukkal-iw imeqqranen
d mmi-s i tettwaliḍ yeẓẓel sdat-k
anda i yella baba-s  neḥwaǧ ad nesɛu kra n yisallen
racid benɣusa ur iḥerrek ara seg umkan-is
yerfed kan aqerruy-is yembawel ciṭuḥ kan
imuqel ɣer wid yellan sdat-s yenṭeq-d s laɛqel ad as-tiniḍ i yiman-is kan i ihedder
ur ẓriɣ ara ur ẓriɣ ara acu yeḍran
mi d-uɣaleɣ s axxam ɣef lɛecra n yiḍ ufiɣ nabil yessusem am wakken yebɣa ad yernu tanfalit niḍen ahat awal  mmi  ahat ad fell-as yeɛfu yerḥem maca yessed ɣef tuɣmas-is ikemmel sakin ameslay
ufiɣ-t yeqqim deg usalun ɣef tgecrar-is yiwet n tezmamt deg ufus-is amru
mi i yi-iwala kan yeɣleq tazmamt-is s temɣawla
ur d-yerri ara fell-i ssalam
yezzi-d ɣur-i imuqel-iyi-d s temɣawla idewwer aqerruy-is fell-i am wakken tella yiwet n tɣawsa i yebɣa ad yeffer fell-i
ḥulfaɣ am wakken tella yiwet n lḥaǧa n dir i yeffer fell-i
ɛlakuliḥal mačči d tikkelt tamezwarut ideg nettnaɣ ladɣa seg wasmi iserreḥ i učamar yelsa tacacit yerna aqendur
maca nnuba-a ur yenṭiq ula s yiwen n wawal
yekker iruḥ srid ɣer texxamt-is
kra n lweqt umbaɛd tuɣ-iyi imir-n deg tnawalt sliɣ-as yeqqar s utram am leɛwayed-is tisurtin n leqran
kecmeɣ ɣer texxamt-iw ssut-is mazal yettaweḍ ɣer yimezzaɣ-iw
temeṭṭut-iw tella teṭṭes
sliɣ sakin i ssut n tewwurt faqeɣ yeffeɣ
bɣiɣ ad kkreɣ ɣur-s akken ad t-qenɛeɣ ur itteffeɣ ara deg tlemmast n yiḍ maca ur xdimeɣ acemma qqimeɣ kan deg umkan-iw
zrin tura qrib sin n yiseggasen seg wasmi yuɣal uqrur-nni amḍuɛ ur iyi-yettaɣ ara awal
yuɣal d aballaɣ d axfafan ur iqebbel ara irkelli acu i as-qqareɣ
yiwen n ubrid nennuɣ
ɛerḍeɣ ad as-sfehmeɣ belli tarbaɛt-agi i yeṭṭafar ur tebɣi lxir la i tmurt wala i yimezdaɣ-is
d tarbaɛt i yeffɣen i ubrid tetteffer deffir n usɣan d ddin akken ad tḥudd ɣef tenfatin n marikan tamnukdit d tgeldiwin tiɛrabin
tirbuyaɛ n lǧihad n afɣanistan d marikan tamnukdit yellan deffir-nsent akken ad tewwet yis-sent russya tanemlayt
asɣan d ssebba kan i ssexdamen akken ad skerkren deffir-nsen igduden igellilen inaflasen akken ad tenfatin leslaḥ
amennuɣ d amennuɣ ɣef refden tidemsanin mačči d amennuɣ ɣef usɣan neɣ ɣef teflest
yenna-yi-d kečč d amejhul d akafriw
rriɣ-as d tarbaɛt-is ara yeglun s ṭṭlam d nettat ara yeskerkren tamurt ɣer deffir
nemzeggad deg lehdur nebda nettɛeggiḍ
tessekcem-d tmeṭṭut-iw iman-is akken ad aɣ-tefru
ass-nni yeffeɣ s wurfan ulac acu i aɣ-yeǧǧa
iɣab aṭas n wussan ɣef uxxam
yiwet n tmeddit yekcem-d fell-aneɣ s tlaba tafɣanit d yiwen n učamar i iɣummen nnefṣ n wudem-is
muqleɣ-t kan ulac acu i as-nniɣ
uyseɣ seg umeslay
iḍ-nni faqeɣ belli mmi teḍra-as am uɣerrabu-nni iwumi qersen yimraren i t-icudden ɣer tmersit turkidt wwin-t lemwaǧi ur neẓri sani
rǧiɣ ad iyi-yemmeslay ur iyi-d-yini acemma
nniɣ-as anef-as ahat ad t-ibeddel wakud
yemma-s tbedd ɣer tama-s tebda la s-tettaf ifukal
tḥudd-it am wakken txeddem yal tayemmat
tayemmat tezmer ad tḍegger iman-is ɣer tmes ɣef derra n mmi-s
d mmi-s i izedqen urǧin ad yenṭeq urgaz-is s tidet
tameṭṭut tessemɣay-d acciwen s warraw-is tettara ttar deg tmeḥqranit n urgaz-is
akka i gant
maca ɣur-i nekkini urɛad yewwiḍ wass-nni ideg d mmi ara yesselḥun tudert-iw wa ad iyi-imel d acu i ilaq ad xedmeɣ
lmuhim tagi d tudert-iw nekk d amasay fell-as
ass-agi yeqreḥ-iyi wul-iw mačči d kra
surfet-iyi ɣef usuget n wawal
tesqelqel-iyi mliḥ tuffɣa-ines maca acu ara xedmeɣ
amer ḍefreɣ-t ẓriɣ ad nuɣal ɣer umennuɣ yernu mebla lfayda
ssneɣ iman-iw mliḥ ma tqelqeɣ reffuɣ mliḥ
ɣef waya ṭṭfeɣ yiwen seg yidlisen n umaru ameqqran bdiɣ taɣuri akken ad ttuɣ iɣeblan-inu
ur ẓriɣ ara acḥal n wakud i yezrin
ɣriɣ ahat ugar n mraw n yisebtar armi i yi-yessexleɛ ssut n tersast
ssut-nni yeqreb mliḥ ad as-tiniḍ daxel n uxxam i tettwawet
tuki-d tmeṭṭut-iw yeffeɣ-itt laɛqel yeɛreq-as wawal testeqsa-yi-d d acu yeḍran ssut i tesla d tilawt neɣ d yir targit i turga
twala aqadum-iw yexser irkelli d ayen i as-ikemmlen
mi iyi-twala deg liḥala-nni yufeg fell-as yiḍes
nessusem akken ad nesmuzget mliḥ limmer ad nsel i ssut niḍen ara yerẓen tasusmi n yiḍ
nerǧa s tsusmi
zrint kra n ddqayeq
ulac acu nesla  la zzedwa wala asbecbec
nuɣ tannumi nsell i tiyitwin n rrsas deg yiḍ maca baɛdit fell-aneɣ
tebɛed neɣ teqreb neẓra ur aɣ-ɛnint ara
maca tikkelt-a kkreɣ-d seg umeṭreḥ-inu tessekref-iyi tuggdi  uggadeɣ d tawaɣit ara yeɣlin ɣef uxxam-iw
qqimeɣ ɣef yiri n wusu ttḥessiseɣ
tasusmi tuɣ yal amkan
beddeɣ ṭṭaleɣ seg ṭṭaq i d-yettakken ɣef umraḥ
amur ameqqran n umraḥ tuɣ-it yezdel ddaw n ṭṭlam ulac acu tzemreḍ ad twaliḍ
yernu tiɣmert n tmuɣli seg wannag wis sin ideg yezga uxxam-iw txuss ɣummen-tt yiɣraben n tneɣriyin
ffɣeɣ ɣer ubalku tekkaɣ ɣef lḥiḍ akken ad waliɣ mliḥ
ulac
aɛessas n uɣerbaz alemmas iɣab kraḍ n wussan-a ineggura
yewweḍ-it lexbar belli tawacult-is tɛeddan fell-as yirebraben
d netta s timmad-is i t-id-yennan
ass-nni uɣaleɣ-d tanezzayt sɣur ukewwac teẓram irkelli ugur n uɣrum i nettidir ussan-a ma tɛedda ssebɛa n ssbeḥ yerǧa-k usengedwal nekk kerheɣ mliḥ timerǧiwt d usengedwal ufiɣ aklundistan yettraǧu deg-s netta yessutur deg tmeṭṭut-is d warraw-is akken ɣiwlen ma ulac ur ssawaḍen ara ɣer temṭelt
ukkuẓ n yimdanen seg twacult-is wwḍen laɛfu n rebbi gar-asen yemma-s d tamɣart n ṭamet n tmerwin n yiseggasen
ɛlaḥsab iɣmisen d timenɣiwt i iḥuzan taddart i ibedden mgal leḥkem amesbaṭli n trebbuyaɛ timselḥin
d acu-t uwaɣiw-a 
yessusem kra n lweqt aqerruy-is yunez
teɣli-d yiwet n tsusmi taẓayant
ulac win i izemren ad as-yegzem awal
s lḥir ameqqran i nerǧa ad ikemmel awal
deg ṭṭlam d tsusmi-nni sliɣ i yiwet n taɣect tessawal-iyi-d
d lǧar-iw anemhal amaynut i yettḍellin ula d netta seg ubalku-ines
yettwehhi-d s ufus-is ɣer ukessar am wakken yebɣa ad iyi-imel lḥaǧa
 d acu   i as-nniɣ s laɛqel
yerfed ifassen-is ihuzz aqerruy-is   d ṭṭlam ur ttwaliɣ ara mliḥ
imir-n ṭṭfeɣ rray ad adreɣ ɣer umraḥ
tameṭṭut-iw tbedd deg ubrid-iw teqqim tettḥellil deg-i 
 ur ttsubbu ara ahat d ticerket d irebraben i ak-tt-yendin am wakken i tt-xedmen yakan i wiyaḍ 
nniɣ-as 
 lǧar-nneɣ iwala lḥaǧa ur nessefraḥ ara deg umraḥ ilaq ad ẓreɣ acu i iḍerrun 
tenna   ur sɣaray ara aqerruy-ik rǧu tanezzayt neɣ siwel i temsulta 
nniɣ   ur ttaggad ara ɣur-i ssaɛa kan mi lliɣ berra n uxxam
amer bɣan ad iyi-nɣen tili nɣan-iyi yakan ulac acu ad ten-yeṭṭfen 
lḥiɣ kra n tsuraf deg umraḥ refdeɣ aqerruy-iw walaɣ lǧar-iw yettḍilli seg ubalku-ines
yeqqim yettwehhi ɣer yibduzen
lḥiɣ ɣef tfednin-inu heggaɣ iman-iw ad rreɣ tiyita
deg teɣmert walaɣ yiwet n tfekka teẓẓel ɣef tmurt
imir-n kan ɛeqleɣ mmi
taftilt n umesbaḥ tecɛel
ɛeggḍeɣ   nabil
nabil
tafekka-ines teččur d idammen
isubb-d lǧar-iw s temɣawla
sakin luḥqent-d tameṭṭut-iw d tǧart-is
d tugna i yesuffuɣen laɛqel
d ineslemẓra ifuḥanen i t-yenɣan d  atmaten-is  am wakken i sen-yessawal s zzux
atmaten ineḍliben akka i gan
mačči d lḥaǧa d tajdiḍt
seg zik n zik zgan yinselmen ttmenɣan gar-asen
ssuḥaba s timmad-nsen msenɣan akken ad ṭṭfen lxilafa
ttaken-d udem n telwit maca ulawen-nsen ččuren s lbeɣḍ d ddɣel mgal tudert
mi ibedd yiwen deg ubrid-nsen ad ssuffɣen tikuba d lesyuf-nsen
ccah deg-i nekk i iḥemmlen tamurt-agi
amer uɣeɣ awal i laɛqel-iw tili deg kanada i lliɣ imir-a tamurt n lmumnin n tidet am wakken i xedmen yakan yimeddukkal-iw
aql-iyi tura ttxelliseɣ tungift-inu deg tmurt n yimehbal d yiderwicen
yessusem racid benɣusa yessader i uqerruy-is
yewwet-it wugur terna-as nndama
ḥulfaɣ i taɣect-is tebda-tt tergagayt am wakken yebɣa ad yettru
tiyita-a ur yebni ara fell-as yernu qessiḥet mačči d kra anagar irgazen lefḥul i as-izemren neɣ lmumnin yumnen s lajel d lmektub ɣas qerriḥ mebla ma nnan-d kra
yumeṛ ukumisar tarbaɛt n wastan aɣarim ad awin tafekka ɣer ssbiṭar
yuẓa-d sakin ɣer racid benɣusa yenna-as 
ad awen-yazen rebbi ssber a si racid
yeǧǧa-awen-d lbaraka
acu ad k-id-iniɣ tura  amek i yemmut mmi-k 
nɣan-t neɣ yenɣa iman-is ur neẓri ara
mmi ur yenɣi ara iman-is d awezɣi d ineḍliben-nni i t-yenɣan ǧǧan-d tameẓyant gar yifassen-is akken ad sefḍen deg-s lmus
ahat ad nesɛu isallen imezwura ad aɣ-yeǧǧen ad nẓer amek i teḍra tmenɣiwt-ines
azekka ssbeḥ ad k-in-siwleɣ
ssalam ɛlikum
yeffeɣ ukumisar seg uɣerbaz alemmas s temɣawla ḍefren-t yirgazen-is i ibedden deg ṭṭerf ttraǧun deg-s
qqimeɣ ɣef tama tayeffust n umeddakkel-iw nniɣ-as 
ur ḥezzen ara a racid
aṭas n yirgazen iwumi mmuten warraw-nsen ur telliḍ d amezwaru wala d aneggaru
teẓriḍ axir-iw belli ṭṭrad-agi afuḥan ad yeqqed ulawen-nneɣ irkelli
tawaɣit i d-yeɣlin fell-ak fessuset ma nquren-itt s twuɣa n wiyaḍ yettidiren deg tmurt-agi tamenɛult uqbel ad ḥlun lejraḥ i d-tessager ṭṭrad n tmunent
xedmen-tt warraw n i aɣ-ṭṭfen seg temgerḍt
suffɣen-d amẓiw seg tqerɛunt-ines sɛelfen-t armi yuɣal d aweɣzniw annect ilat
ffren sakin deffir n tɣermin-nsen iɣef zzin yiɛessasen d lebruj
ssutren deg ten-iɛiwen ad nɣen amẓiw-agi uɣref ameɣbun ad yessewḥacen
iserdasen deffir-nneɣ irebraben sdat-neɣ sani ad nerwel  aɣref yegra-as-d yiles d ddɛawi ɣer yigenni agugam i icuḥen fell-as ula s kra n tmeqwa n waman ilaqen i tudert
rregmat neɣ imeṭṭawen ur nfiɛen ara ur gellun ara s lfayda
aql-aɣ deg tallit n  sellek aqerruy-ik ay agellil 
wid iẓewren ulin ɣer tɣermin timeqqranin i tbedreḍ zeglinna ṭṭfen ixxamen
uḥricen wid yettwalin ɣer sdat debbren  lfizat  d tnezduɣin deg tmura i ibudd rebbi s telwit smenɛen iman-nsen d twaculin-nsen
nekkni yegra-aɣ-d kan am wakken i d-yeqqar umeddakkel-nneɣ
zituni tiɣin n ssbiḥ wa ad nales mebla aneḥbus i tenfalit-agi 
 ɣaleb ya ṭṭaleb  ifut lḥal ay ameɣbun
yerfed umeddakkel-iw aqerruy-is yenna 
llah ɣaleb fell-ak d wid yellan am keččini
nekk skud mazal tiqit n yidim tettazzal deg yiẓuran-iw ur srusuyeɣ ara ifassen-iw ad beddeɣ mgal adabu aɛeskriw amesbaṭli ṭṭlam d yiserdasen n imẓiwen
ad beddeɣ deg wudmawen-nsen deg sin alamma teffeɣ terwiḥt seg tfekka-agi i ibubben ccamat n laɛtab d tuddza n wid i aɣ-yeṭṭfen seg temgerḍt
bɣiɣ ad kemmleɣ askasi yid-s maca beddleɣ rray
ulac lfayda
mačči d tikkelt tamezwarut neɣ d taneggarut ideg nettɛeggiḍ deg-s nbennu leqsur ara nessegrurej deg kra n ddqayeq nɣil nezmer ad nbeddel amaḍal s yisumar-nneɣ idunkicutiyen
d askasi gar waggagen ur nesɛi assaɣ d tilawt
tesselmed-iyi twuri-inu d yiwezla i ṭṭfeɣ belli tudert tekres mliḥ belli amdan jebbden-t tikta d tenfatin yemgaraden d usirem uffir yewɛer mliḥ ɣef umdan ad tent-yegzu
ssawḍeɣ ameddakkel-iw s axxam-is neqqim kra n lweqt deg usalun
ssetḥaɣ mliḥ deg yiman-iw mi ur ufiɣ ara acu ad as-iniɣ yekfa-yi wawal nekk yellan amastan neɣ abugaṭu abelheddar i yettaffen dima imeslayen iwulmen i ferru n temsal
i tikkelt tamezwarut ẓriɣ lehdur ur zmiren ara ad qablen kra n twuɣa i yettidir umdan
mazal ur tris ara ɣef yiles-iw tanfalit swayes beqquɣ ad t-sebbreɣ yis-s alamma truḥ-d tis snat ara s-yekksen amkan-is
mi tekcem ɣur-neɣ tmeṭṭut n racid umbaɛd mi temfaraq d tǧart-is nekk mazal-iyi ttɛummuɣ deg tirga-inu
ɛezzaɣ-tt bdiɣ sakin ameslay ɣef tmettant d lmektub d lehcaca n umdan sdat n twuɣa
tban-d teqbel s tikci n
rebbi tettales i kra n tsurtin n leqran d wawalen n umazan
tessewhem-iyi s tmussni-ines deg lumur n usɣan
nettat yellan d taselmadt n tenglizit ur nettmeslay ineggura ara aṭas s taɛrabt
mmektaɣ-d asmi d-yenna yiwen n wass
racid s lewhama asmi nruḥ ɣer usiher agraɣlan n udlis deg  ssanuber lbeḥri  mi iwala at-yiččumar ttazzalen refden idlisen iẓayanen n usɣan belli ula d tameṭṭut-is yeṭṭef-itt waṭṭan n  tmesɣanit  i d-yeglan s uzegzaw d uquran
tuɣal ur teṭṭixir ara i yimaṭṭafen n usɣan n tmurt n ssaɛudiya d maser tettẓalla deg lawan yernu tettẓumm ussan n warim d umhad
ahat d aṭṭan n ukunsir i tt-yeṭṭfen deg wagguren-a i yellan deffir n ubeddel-a ɣas ma imejjayen d tesleḍt qqaren-d belli aṭṭan-is yerked yernu yella usirem akken ad teḥlu
mi d-nuɣal yernu mačči d leɛwayed-is ur yeḥbis ara ameslay ɣef tikli tamaynut n tmeṭṭut-is
askasi akked tmeṭṭut-is yuɣal ur yettɛeddi ara awal ɣef lumur n uxxam
tameṭṭut n umeddakkel-iw yesseɛya-tt mliḥ waṭṭan
aṭas i as-iruḥen seg thuski-ines
udem-is yuɣal d awraɣ allen-is iruḥ-asent ucraraq-nsent
akka i tga ddunit ulac lḥaǧa ara yeqqimen am wakken tella deg tazwara d wagi d alugan amezwaru d uneggaru iɣef ibedd ugama
neqqim kra n lweqt nettales kan i tenfaliyin n uɛezzi i neqqar deg tegnatin am ta numen neɣ ur numin ara yis-sent armi nesla i ladan i aɣ-igezmen awal yerreẓ tasusmi n tefrara i yebdan afriri
beddeɣ s tmara ɛyiɣ mačči d kra sellmeɣ fell-asen snesreɣ iman-iw deg tsusmi
ɛayn-el-kerma tbeddel ur teqqim ara d amda-nni tili-ines ara k-yeṭṭfen deg yirebbi-s yettwassnen s aḥmayan
d amkan ideg ḥemmleɣ ad idireɣ seg wass amezwaru-nni mi d-udreɣ seg lkar yiwen n wass deg wussan n waggur n ctamber
ass-nni subbeɣ-d ddaw n tmeɣruḍt-iw aqrab ameẓyan anda tella tummlin-inu tamezwarut deg twuri n uselmad deg uɣerbaz alemmas
 ben badis 
ass-nni mi lliɣ leḥḥuɣ deg ubrid ḥulfaɣ i yidmaren-iw cuffen s lferḥ d tumert sraḥeɣ i rriḥa n yijeǧǧigen n yigran n ččina i d-yezzin i wadeg-nni  nnecraḥa teččur ul-iw umreɣ mačči d kra mi kecmeɣ ɣer umaḍal amaynut s wudem n umaslak umbaɛd aṭas n yiseggasen n lḥif d laẓ iberkanen waɛrit mačči d kra ideg tedder tawacult-iw amekti-nsen kan ijerreḥ tasa-w acḥal i bɣiɣ ad ten-seffḍeɣ seg wallaɣ-iw i lebda
uh ɣef wussan-nni
kulci tamerkantit maca tesruḥ nniya-s d tmelhiwt-ines
ula d nekk ur qqimeɣ ara d aselmad-nni n umezruy bu-nniya win i yettwalin deg yimdanen ḥala ssifa-nni n uḥezzez uxbit
ula d nekk tḥuza-yi lmuja dɣa beddleɣ tawuri taheggart n uselmed s twuri n umestan neɣ n ibeddel
tamdint tura meqqret tuɣal d akken semman-t ɣef yiwen ubugaṭu yeččuren s teḥraymit
slemdent-iyi tinebbaḍin amek zemreɣ ad waliɣ daxel n wulawen yuḍnen n yimdanen amek i yettbeddil ṭṭmeɛ timelhiwt-nsen dɣa ad uɣalen d uccanen imelluẓa ur tteggen leqder i ucemma la i temɣer la i tmarewt wala i yizerfan
yernu taɣuri-inu i umezruy ḥemmleɣ aṭas ad ɣreɣ amezruy n tefriqt n ugafa ladɣa win i d-yewwin ameslay ɣef taggara yessewhamen n yiwudam imazrayen d uneqleb-nsen tekkes leḥjab ɣef wallen-iw uɣaleɣ ttwaliɣ timsal akken niḍen s telqi
amek ad qqimeɣ d aselmad ameẓyan deg yiwen n uɣerbaz alemmas ulac win i t-ibeddren ɣas seg yimussnawen imeqqranen n tmurt n lezzayer ar tura mazal nesfuggul yal aseggas amulli n tmettant-ines yernu nsemma-as ass n tmussni  acḥal d abrid i seqsaɣ iman-iw ayɣer i nesminneg lebda izmazen n tmettant wiyaḍ sminnigen izmazen n tlalit  ayɣer i nɛebbed tiwuɣa  d ayen i d-yeggran seg tidmi taciɛit i d-yesseɣlin lbaṭel d tmuḥeqranit ɣef tmurt-nneɣ acḥal n tmerwin n yiseggasen asmi tbedd tagelda tafaṭimit  neɣ ahat d lketra n ṭṭradat d usfel i zzuɣuren yid-sent rrant d tamettant i irennun tudert 
maca tadyant i iqelben kulci deg uqerruy-iw teẓẓa deg-i tikti n tuffɣa seg uselmed d tin n usbehdel i ttubehdleɣ yiwen n wass deg wussan n ugeffur
ass-nni tuɣ-iyi beddeɣ ɣef yiri n ubrid ttrajuɣ tisin n lkar i iteddun ɣer lezzayer tamanaɣt
iḍ-nni ur yeḥbis ara ugeffur iberdan uɣalen d ibellaɛen n waluḍ
ɛezleɣ iman-ik iḥeḍren iw deg ufus-iw ssiwan ttdariɣ seddaw-as ttaɛraḍeɣ amek ad smenɛeɣ aqerruy-iw d uqrab-iw seg tubezgin
imir-n kan tɛedda sdat-i yiwet n ṭumubil i inehher yiwen seg yinelmaden-iw iqdimen s temɣawla trucc-iyi s waman imalusen ulac acu i teǧǧa deg-i umseɣ irkelli
rfiɣ mačči d kra ṭṭerḍqeɣ ɛeggḍeɣ regmeɣ anehhar ulac acu i as-ǧǧiɣ ula d imawlan-is d lejdud-is ur mniɛen ara seg tedyant-a qqimen kan wurfan-iw
wid ttmuqulen deg-i
ẓriɣ baɛmada i tt-yexdem acku walaɣ-t yakan mi iɛedda seg tama niḍen n ubrid
d anelmad ur nfaz ara deg ulmad yernu ur yekfi ara leqraya-ines
ẓriɣ d mmi-s n umestajer ameqqran n temdint acku walaɣ-t acḥal d abrid inehher akamyun n yilzazen
uɣaleɣ tasebḥit-nni s axxam akken ad beddleɣ llebsa-inu ibezgen allaɣ-iw yettwaṭṭef kan s yiwet n tekti urǧin tɛeṭṭel deg uqerruy-iw am tikkelt-nni
acu i ilaq ad xedmeɣ akken ad kesbeɣ ṭumubil ara i yi-yesmenɛen seg tbehdayel wa ad iyi-d-terr ciṭuḥ seg lhiba-inu  imir-n kan i faqeɣ i yiman-iw ur ksibeɣ ula d turagt n tenhert
din-din kan ṭṭfeɣ rray ad kecmeɣ ɣer uɣerbaz n tenhert amezwaru ara d-magreɣ deg ubrid-iw
maca s wacu ara aɣeɣ ṭumubil ɣas d taqdimt s yiwen n uɣrud ur nkeffu ula i wučči d yiselsa
ula d tilibizyu uɣeɣ-tt-id s berru yernu d anemhal n uɣerbaz alemmas imi d mmi-s n ɛin-el-kerma i yi-ḍemnen ɣer bab n tḥanut yellan d aggaw-is
deg lkar ddmeɣ tazmamt-inu tameẓyant d umru bdiɣ ḥessbeɣ ufiɣ ilaq-iyi ad cuḥḥeɣ ugar n snat n tmerwin n yiseggasen akken ad izmireɣ ad d-aɣeɣ ṭumubil yelhan
deg tallit-nni sɛiɣ snat n tmerwin d sin n yiseggasen yernu akken ad ssiwḍeɣ ɣer lebɣi-w ilaq ur zewwjeɣ ur seɛɛuɣ dderya
asentel-a yečča allaɣ-iw ssbeḥ tameddit
qelbeɣ tamsalt seg yal tama
sliɣ i taɣect-nni i d-yekkan seg daxel-iw  ayɣer ur txeddmeḍ ara tanezzut  imsenza d imerkentiyen
terra-as-d taɣect niḍen s yisestanen inabawen  ayɣer tzemreḍ-as  ini-yi-d kan amek ad tneggzeḍ seg twuri n uselmad ɣer umsenzu n lxeḍra d lfakya  wagi ur iwulem ara i umkan i tuɣeḍ yernu ad yessider seg wazal n uselmad i yellan am umazan
terra-as-d taɣect tamezwarut s usqecmeɛ  wigi d imeslayen n yimedyazen i d-yeqqaren ayen ur xeddmen ara yernu ttwassnen s tkerkas
mačči d nitni i yettcuffun iqendar n yigelliden s tkerkas akken ad awin kra n yidinaren 
yernu imazanen yefka-asen yakuc tazmert akken ad sebren ɣef lbaṭel d lḥif maca nekkini dayen ɛyiɣ seg lḥif kerheɣ laẓ i yeqqazen deg yiɣsan-iw
ayɣer  ur yuri ara ɣef unyir-iw ad sɛeddiɣ ayen i yi-d-yugaren deg tudert-iw deg yiwet n texxamt n usensu gar yimeẓluḍen d tcermuḍin d wid yesnuzuyen lkif d ccira  qqimeɣ acḥal n ledwar d axemmem amek ad as-d-afeɣ tifrat ulac acu i ufiɣ sdat-i anagar akemmel n leqraya
dɣa ttekkaɣ deg ukayad n lbak i d-wwiɣ i tikkelt tis kraḍet
kecmeɣ ɣer ugezdu n tmussniwin tizerfanin n tesdawit n lezzayer tamanaɣt
ur frineɣ ara tawuri n umastan d nettat i d-yusan ɣur-i
walaɣ iselmaden n ugezdu n tmussniwin tizerfanin i d-yettassen s ṭumubilat amur ameqqran deg-sen d imastanen
wiyaḍ acḥal d abrid i ten-mugreɣ bedden deg tmersit n lkiran neɣ ttdeggiren am nekkni akken ad alin ɣer lkar wa ad ḍemnen amkan ɣas s ibeddi
akka i tt-friɣ d uselmed d lḥif akked rraḥa n lbal d talwit n yiman
tamdint ula d nettat tbeddel mačči d kra
ur teqqim ara d taddart-nni tameẓyant i ufiɣ asmi tt-kecmeɣ i tikkelt tamezwarut  tuɣal d tamdint i yesbelɛen yakk tigemma tihuskayin ulac tin i yeqqimen
ulac acu i d-yegran seg lǧennet-nni i yesraḥayen yal tama s rriḥa-ines yelhan yečča-tt ubiṭṭun ayen i d-yeqqimen kemmlen-as itemma d yiɛecciwen
asmi d-uɣaleɣ s aɣerbaz i useggas-inu wis kraḍ wehmeɣ mi walaɣ ikumya itrakturen d tmacicin yessexlaḍen ssiman deg yiger i d-yezgan tama n uɣerbaz alemmas ideg llan tteẓẓun lbaṭaṭa
ixeddamen meẓẓi meqqer zzin-asen-d i tmacicin ttazzalen seg uxjiḍ ɣer wayeḍ ttɛeggiḍen ttemyergamen s yir wawalen armi ḥetmen ɣef yiselmaden ad medlen ṭṭwaqi akken ur asen-sellen ara warrac ladɣa tullas acku arrac ɣur-neɣ lemmden timsal-agi uqbel ad yemɣi unẓad amezwaru ɣef tamart-nsen
seg tegnit ɣer tayeḍ mi ara yeḥmu nezzeh yiṭij wa ad rewlen yixeddamen ad ffren deg yimekwan n tili akken ad smenɛen iqerra-nsen seg uzɣal keccment-d ṭumubilat tiberkanin imir-n kan ad adren kra n yirgazen s yikustimen d tekrabaṭin ad bdun amuqel deg tnemselt seg yigenni inzaren-nsen deg yigenni
dɣa ad ffɣen yiɣella n tnemselt seg usgen-nsen s wurfan ad azzlen ɣur-sen wa ad sterḥben yis-sen
ad bedden irkelli d aqusis ula wid ur nesɛi ccɣel ad asen-d-zzin
imasayen ad d-fken tisunḍiwin-nsen s uɛeggeḍ sakin ad ffɣen anagar aɣebbar d yiwenniten d taḍsa fell-asen ara ssegrin deffir-nsen
aɣaram n  n tmezduɣin d lbaṭimat n semmus n yinnagen aɣerbaz alemmas saḥḥen-as-id ukkuẓ n yixxamen wwin-ten wid izewjen d wid ilan tizmamin n twacult yeččuren armi d asebter aneggaru
iɛezriyen timital-iw ur teqbil ara tanmehla n usegmi zzmamat-nsen
ruḥ bnu axxam am medden irkelli sakin uɣal-d ad nemmeslay ɣef temsalt-ik
anta taqcict ara iqeblen ad tidir deg usensu-agi afuḥan yettwassnen s ccina  nekk s timmad-iw ur qebbleɣ ara ad d-awiɣ tameṭṭut-iw ɣer yifri-agi n yiḥraymiyen
isenfaren n lebni hudden yakk igran d thuski-nsen i yessekcamen tumert d lferḥ deg wul-iw u ttekksen fell-i lxiq mi ttḥewiseɣ timeddiyin gar yiberdan-nsen
ɛayn-el-kerma tbeddel irkelli
kecmen-tt-id medden seg yal tama wwin ixxamen d wakal
tanezzut tezwar tanezduɣt
innagen ɣef lqaɛa d tḥuna i tnezzut nnernant s lfeḍl n tsertit n ulday d tlibiralit war tilisa i d-yeḍfer uselway amaynut
d annag n wadda i ixeddmen ɣef yinnagen niḍen
wagi yaɛna wid ilan idrimen d tmussni daxel n tedbelt  ma wiyaḍ d amur ameqqran mmɣen ɣef yimudaɣ d yicerfan i d-yezzin i temdint d ccṭut n wasif ur nebɛid ara fell-as bnan itemma ffren ɣef wallen yal yiwen amek i ixeddem akken ad yessis aɣrum-is  axeddim deg tebḥirin d lebni tanezzut deg leswaq tikerḍa ttaɛdiyat ɣef yimdanen asuter deg yiberdan
seg usennan ɣer tmellalt iberdan n temdint uɣalen ttaččaren s yiberraniyen tuget seg-sen d ilemẓiyen xaqen ɛyan deg tudert tseqsin yal ass deg wussan n rebbi amek ara yili yimal-nsen sɛeddayen ussan-nsen d tiɣimit deg yiberdan neɣ d asenned ɣef yiɣurab am wakken anagar yiwen n ccɣel i sɛan  turǧin deg uɣelluy n yiṭij
ttun medden isem aqdim n umraḥ dɣa semman-as amraḥ n lmiksik sakin yuɣal ssuq n lmiksik
anwa-t uɛefrit-a i as-yufan isem-agi 
iban d yiwen i yettwalin isura n lwastirn
d tudrin i yesserɣ yiṭij imezdaɣ-is d imeɣban leḥḥun ḥafi lemḍella ɣef yiqerra-nsen ccɣel-nsen d anadi ɣef yimekwan n tili ttɛassan kan win i d-ikecmen d win i yeffɣen
uɣaleɣ ur ttḥussuɣ ara s telwit mi ara lḥuɣ deg tezniqin n ɛayn-el-karma neɣ mi ara qqimeɣ deg leqhawi-ines
ur ɛeqqleɣ ula d yiwen
d udmawen n yiberraniyen tamuɣli-nsen qessiḥit tebges i umennuɣ tettraǧu kan ssebba
deg kra n yiseggasen kan yuɣal umraḥ azayez yellan d uzdig d ssuq n lxurda d yiselsa i d-sekcamen seg tgelda n lmerruk
ṭṭfen-t wid yettxiḍin irkassen snuzun ttreqqiɛen icifaḍ iqdimen
luḥqen-ten wid ixeddmen sswayeɛ d wid yesnuzzun idɣaɣen iliktruniyen akked wid yesnuzzun dduxan lkawkaw d yal ssenf n tẓidanin
amraḥ-nni simmal zerrin wussan simmal yettḍiqi s yimsenza i t-yeččuren dɣa mmɣen ɣef yiṭruṭwaren
dayen yegzem ubrid ulac anda ad telḥuḍ
ini-as i ṭumubilat ad d-afent abrid deg yigenni akken ad ɛeddint am wakken i d-yeqqar
racid s uqesser
ttɛeggiḍen ttsuɣun ad as-tiniḍ d imnekcamen i yemmɣen ɣef yiwet n tmurt
ulac s wacu i staɛerfen
ffɣen i ubrid d imnafqen kerhen adabu d yinawen-ines i ten-yesguǧǧen seg tudrin-nsen i d-yezgan deg lqern n ddunit akken ad d-afen iman-nsen ttidiren deg yitemma yettemcabin ɣer waddaynin n lmal-nsen
ula leswaq n ufellaḥ tiḥunna-nni timeqqranin yesnuzun isufar n wučči d yiselsa i d-ttawin seg berra s rrxa d tkubaniyin yesnuzun isufar n lebni ɛiwnent deg tuẓẓut n lɛeqliya n tfunyent d tɣimit mebla axeddim
bih-bih lemden yimdanen amek ad rebḥen s sshala
ad yerǧu umdan lewhi n ssaɛa tama n ssuq n ufellaḥ ad d-yaɣ sselɛa s meyya n yidinaren ad yeffeɣ ɣer tezniqt tamezwarut akken ad tt-yessenz s ssuma ɣlayen
ass-a yuɣ-d s meyya n yidinaren azekka s mitin seldazekka s walef
seg tebwaḍin n ṭumatic d tbidunin n zzit ɣer ssima d yisufar niḍen n lebni
akka deg mraw n yiseggasen kan rewlen medden seg yigran d lluzinat uɣalen d imsenza kecmen amaḍal n lbiɛ d ccra
ṭṭef awi-d ɣer da
 cedd medd  am wakken i d-qqaren
ulac laɛqed ulac tabzert
kra n lweqt umbaɛd ula d ixeddamen n tkubaniyin-agi tizuyaz faqen i lfayda i zemren ad rebḥen ula d nitni
bdan imir-n tteffren sselɛa ttxezzinen-tt akken ad tt-senzen i yimsenza
tuɣal-d lqella n sselɛa tettbin-d ula daxel n tḥuna-agi tizuyaz acku tenza uqbel ad tt-ssuffɣen i lbiɛ
ifri n ɛali-baba maca mebla iɛessasen
ala xaṭi d iɛessasen-ines i yuɣalen d imakaren d nitni i tt-yukren
akka i ṭṭafaren medden   cckara  d tacekkart neɣ tajellabt n yidrimen i iɣellqen imawen i ileddin yal tawwurt imedlen
ẓriɣ temsal-agi ɣer ɛemmar acifun
seg wasmi i t-sellkeɣ seg i d-tban tasarut tamakunt yiwet n twaɣit qrib i t-yewwin ɣer lḥebs yuɣal yal mi ara i yi-iwali yazzel-d ɣur-i ad isellem fell-i
yezga yettmeslay s yiwet n taɣect d tazurant yettales-iyi-d dima seg tegnit ɣer tayeḍ yiwet n tenfalit   win yesɛan d tkaskiṭ yezmer ad yebnu abrid deg tlemmast n yillel 
sakin ad yebdu ameslay ɣef teḥraymit i yessexdam akken ad  yaɣ  inawaren n tedbelt ddiwana imsulta d yimestal  rriɣ-ten irkelli deg lǧib-iw  mebla ma yeffer lḥaǧa fell-i ibedder-d ismawen imukan d wacḥal i sen-d-yefka
ulac la leḥya wala tuggdi
ugar n waya ur ḥulfaɣ ara ula yiwet n ddqiqa deg yimeslayen-is belli ayen i ixeddem irkelli yeffeɣ i ubrid n usaḍuf
d tagi i d ɛayn-el-kerma n wass-a tceqqeq tewwet deg-s tuccent seg wasmi i tt-kecmen yimezdaɣ n tudrin
ugar n waya ikemmel-as rrebrab i tt-yessegrarben ɣer unazir s tmenɣiwin-ines d yir lefɛayel i iɣelben tid n
yiblis
seg taddart i yessekcamen ɣer wul talwit seg tmuɣli tamezwarut ɣer temdint i yečča ubiṭun ucmit i yemmɣen ɣef yal amkan mebla iseddagen ara iwellhen amẓur tessekcam deg wul leḥzen d tuggdi
asirem-inek  tarewla seg umkan-agi deg lkar tamezwarut
nniɣ-d yakan awezlu-inu d lbumba yendin asmi ara teṭṭerḍeq ulac win ara tezgel
win i ttḥudduɣ d amazan n yiwen n uɣmis i yeqqimen deg bu-yikurdan ugar n sin n wagguren tura
tardayt-ines  tanezwit n kra n yisallen ur nsaḥḥi ara i inalen seg lhiba n yiwet n tuddsa tunsibt n tmurt
deg yiwen n umagrad i d-yessuffeɣ deg uɣmis i d-yetteffɣen yal ddurt yemmeslay-d ɣef uɛraq n kra n yilmeẓyen seg taddart n ɛayn-el-kerma seg udcir n  brarik  anda llan yitemma i d-yezgan ɣef cceṭ n wasif deg tama n umalu n temdint
yenna-d deg uḍris-ines d akken kra deg-sen ulin s amadaɣ akken ad ḍefren tirbuyaɛ tinselmin
d tarewla i rewlen seg uẓdam n yimsulta ɣef yixxamen-nsen deg yiḍ
maca yemmeslay-d daɣen ɣef yiwen n umdan isem-is ɛebdelkrim buɛebdella
yenna-d d tarbaɛt n yiɣallen n laman s yiselsa unsiben i ikecmen deg yiḍ s axxam n yimawlan-is i d-yezgan deg udcir-nni wwin-t ulac win yeẓran sani
ar tura ur iban ara lexbar-is
d tidet tardayt tekka-d sɣur gma-s i d-yennan wid i t-yewwin lsan iselsa unsiben n yiɣallen n laman ula d ṭumubil i ten-yerǧan deg berra n uxxam seg ṭumubilat tunsibin
am wakken i asen-yenna yaɛqel yiwen seg yimsulta-nni
maca ula d gma-s yaɛreq ur as-ufiɣ ara later ccil rrwaḥ-inu s axxam n twacult-is armi uɣalen ttagin ad iyi-mmeslayen tineggura-a
iḍelli kan iḥellel-iyi baba-s akken ur ten-tthewwijeɣ ara sya d asawen acku ur yeẓri ara anda i d-yegra mmi-s
terka liḥala deg temdint
imdanen tteɛraqen ɛla ɣila
tifekkwin n yimdanen tikwal mebla iqerra neɣ d iqerra n yimdanen deg tcekkarin ttuḍeggren deg yiberdan deg tlemmast n yidciren yettwazedɣen mmezlent neɣ ttwawtent s rrsas
d inɣayen baɛmada akken ad skecmen tuggdi d lhiba neɣ ad rren ttar
anwa-ten ineḍliben-agi 
ulac win yeẓran s ttbut
tikwal deg teswiɛin n nndama fessin yilsawen ttserriḥen i kra n yibzizen n yisallen maca imir-n kan ad jebden taqejjirt ɣer deffir ad nekren yakk ayen i d-nnan ma yesseqsa-ten walbaɛḍ neɣ ḥulfan yella win i ten-yettɛassan
tudef tuggdi deg yiqerra dɣa ggugmen yilsawen qqemcent wallen
 aḥfeḍ lmim teḥefḍek  ma smeɛt ma ceft 
amur ameqqran n yimastanen ur ttaṭṭafen ara iwezla-agi
anwa-t wagi i izemren ad yerdu iɣallen n laman s tkurḍa n medden d tmenɣiwt-nsen  anda-ten wanzaten  anda llan yinigan  anwa-t wagi i izemren ad ibedd sdat n unezzarfu wa ad yini s yimi-s wid i d-yukren flan d flan seg yiɣallen n laman ladɣa mi ara tesleḍ isallen i d-yettazzalen belli ula daxel n trebbuyaɛ-agi i d-yesseɣlin tuggdi ɣef yimdanen llan kra n yimdanen yettuselḥen s lfuciyat  lmeḥcuca  s yiččumar lsan iselsa n tmurt n
afɣanistan ttɣimin deffir ttakken kan tisunḍiwin  terwi tebberwi
anwa i ineqqen wayeḍ  anwa ara yamnen wayeḍ  anwa ara yurden wayeḍ  ɣef waya amastan ad yaru kan yiwen n uḍris ara iɣer s temɣawla ad yini deg-s tamsalt-agi ur tban ara mliḥ inzaten xussen
ad yerdu deg-s d taɣamsa taberranit i yebɣan ad yeẓẓun lfitna gar warraw n yiwet n tmurt
ad yini deg-s win iɣef yettḥuddu d akellex i as-kellxen acku tamussni-ines txuss am wakken ur ifaq ara anda tella lfayda n tmurt
deg taggara ad yessuter deg unezzarfu ad iwali yir liḥala ideg yettidir wa ad yessenɣes seg tarrut s wayes ara s-ḥekmen
ufiɣ lqehwa i d-yezgan metwal n uxxam n teɣdemt teččur amur ameqqran deg-sen seg wid yezgan deg tsenbaḍt
tasebḥit-agi ur wwiḍeɣ ara zik uggadeɣ ur ttlaḥaqeɣ ara deg lawan ɣer uxxam n teɣdemt
ɛeddaɣ uqbel ɣef uxxam n racid benɣusa ufiɣ-t yeččur armi dayen s yiɛeggalen n twacult-is i d-yusan seg lwilaya n
lemdiya akked lǧiran-is d yimeddukkal-is
racid tuɣ-it yeqqim ɣef yiwen n ukersi aɣurbiz yeṭṭef yiwet n teɣmert deg umraḥ allaɣ-is isewweq anda niḍen yettara-d kan s usbecbec i wid i t-yettɛezzin
ad as-tiniḍ d yiwet n tikti tamihawt i yeṭṭfen akk allaɣ-is armi yuɣal ur yeẓri ara acu i iḍerrun sdat-s
yerra-d ɣef sslam-iw s kra n yimeslayen waɛrit i yexdem d yimɛezziyen niḍen acku jebden iman-nsen qqimen d tirebbuyaɛ ttmeslayen s laɛqel kan
ɣef waya ur ɛeṭṭleɣ ara din
sfehmeɣ-as yettraǧu-yi ccɣel deg uxxam n teɣdemt yernu mi ara kfuɣ kan ad ɛeddiɣ srid ɣur-s
tafekka n nabil mazal-itt deg ssbiṭar yernu ur cukkeɣ ara ad yettwamḍel ass-a
mazal ur wwiḍeɣ ara ɣer tewwurt n lqehwa armi sliɣ i taɣect n buɛlam seɛdun yessawal-iyi-d akken ad ruḥeɣ ad qqimeɣ deg ṭṭabla i yeṭṭef akked ukkuẓ seg yimidawen n twuri
seg leɛyaḍ i d-ssekren faqeɣ yernu am lɛada-nsen wwin-d askasi aḥmayan ɣef udyan aserti neɣ anaddal amaynut
yenna-d buɛlam s leḥya 
d acu i d-tenniḍ ɣef waddud n lyamin zerwal  d argaz yesmektay-aɣ s bumedyen
ur fhimeɣ ara acu i yeqseḍ s waya
acu i yexdem
zerwal akken ad icuff ameddakkel-iw i yettwassnen s leḥmala-ines i taɛrabt d yal tamsalt i izemren ad yesnernin azal i tmurt ɣas deg waddal
muqqleɣ-t mliḥ nniɣ-as s wallen-iw kan ur ẓriɣ ara ɣef wacu i yettmeslay
yenna-iy-ina d  urǧin ad tbeddleḍ mazal-ik ur tettakeḍ ara azal i temsal timeqqranin
ur iyi-d-teqqar ara belli ur k-yeɛǧib ara waddud ifazen n uɣella n tmurt 
d acu i yexdem ujiniral-agi i rran ɣef uqerru n yiwet n terbaɛt tafacit armi teḥmiḍ akka 
acu i yexdem  ur tesliḍ ara s usali neɣ tettaraḍ iman-ik d ungif 
ulac ccek yella acu i yeḍran d amaynut deg unnar aserti
dɣa bdiɣ ttafeɣ ifukal xebbreɣ-ten s tmenɣiwt i yeḍren iḍelli-nni
ssuɣen-d ɣef yiwen n ubrid   la ḥawla ilayhi wala quwata rajiɛun
 teɣli-d fell-aneɣ imir-n yiwet n tsusmi ur nufi amek ad tt-nerreẓ
wwiɣ-asen-d yiwen n usali yessefqaɛen yessexer-asen tumert-nsen
ur ẓrin ara amek ad kemmlen askasi-nsen
yenna-d musṭafa i yessnen anemhal aqdim acku tameṭṭut-is tella d taselmadt deg uɣerbaz alemmas uqbel ad d-tuɣal d tamaswaḍt 
mi ara nekfu lecɣal-nneɣ deg uxxam n teɣdemt ad nruḥ ad nɛezzi racid
teɣli-d tsusmi i tikkelt niḍen
muqqleɣ tama n ukunṭwar ssutreɣ-d yiwet n lqehwa
kra n lweqt umbaɛd yewwi-iyi-tt-id uxeddam deg yiwen n ufenjal iceqqen
deg tsusmi-nni i yeɣlin fell-aneɣ yečča-yi wul-iw bɣiɣ ad ẓreɣ acu-t waddud-agi iɣef yettmeslay buɛlam seɛdun
kfiɣ kan tajɣemt tamezwarut neṭqeɣ ɣur-s s usqecmeɛ
acu i yexdem zerwal-inek  yessuffeɣ lecyux seg lḥebs yemtafaq yid-sen ɣef urakwal am win n lḥudaybiya 
neɣ ahat yejbed iman-is seg tefranin akken ad yeǧǧ amkan i yiɣarimen ara tt-ikecmen s tlelli mebla ma skecmen iman-nsen yijiniralen i t-id-yerran s adabu umbaɛd mi yewwi tastaɣt 
maca imir-n kan i d-mmektaɣ d akken deg temdint n i yella deg tirza tunsibt akken ad yeḥḍer i yimuhal n usqamu n yiɣlan yeddukklen
iḍ yezrin sɛeddaɣ-t akked yimeddukkal-iw deg tberna n si caɛban aqbayli deg wannag amezwaru n uxxam-is ilan kraḍ n yinnagen anda ttmagareɣ racid benɣusa ɛedbelaɛziz afermli rrabiɛ aselmad n taɛrabt i yettuɣalen tikwal am wakken i aɣ-d-yeqqar mi ara yedderwec d amedyaz akked ɛebdella afesyan deg lɛesker yeffɣen ɣer tastaɣt akken ad nemḍel leqriḥ d lemrara-nneɣ deg teqbucin n lbira d lkisan n ccrab
ayen i aɣ-yesdukkulen yettak-d afud i uskasi-nneɣ d cckawi mgal tudert-nneɣ
aql-aɣ newweḍ ɣer tmeddit n tudert-nneɣ amur ameqqran n tirga-nneɣ i d-ilulen deg yiseggasen imenza n tmunent ruḥent nneqlabent uɣalent d yir tirga i yeqqazen deg yiẓerman-nneɣ uqbel allaɣen-nneɣ
tberna n d aglat-nneɣ awḥid i nḥemmel ugar ɣas akken rriḥa tamerkut iɣef terna rriḥa n lqelyan ccrab d dduxan tqebber ul acku ur nufi ara adeg niḍen deg ubdil-is
yal taggara n ddurt nkeccem s tuffra yiwen yiwen neɣ d tarkeft ɣer uxerdus-nneɣ amaɛzuz ntezzi ɣef yiwet n ṭṭabla i d-yezgan deg yiwet n teɣmert d tacaduxt nettweṣṣi caɛban ad aɣ-d-yerr deg ṭṭerf akaju n lbira
lqella n sselɛa teṭṭafar deg-neɣ
mazal tallit-nni n taɣect nettmekay-d timeddiyin-nni mi ara nsell tabeḥbaḥt n caɛban i aɣ-d-yeqqaren d tigi i d tiqbucin tineggura n lbira yernu imir-n kan i nebda ssekran
imir-n kan ad tesleḍ i uɛeggeḍ d rregmet n wid yellan deg tberna
dɣa ad isuɣ fell-aneɣ s tefransit-ines tuɛwijt iɣef yerna uɣdebbu n teqbaylit akken ad aɣ-yini tallit-nni n lḥif d lqella n sselɛa tɛedda temmut akked tberna mačči d amkan ideg ad yesmir umdan lehmum-is
ufan yimdanen adeg niḍen akken ad smiren uguren-sen war tifrat  lǧameɛ d tẓallit
tazɣent tadamsant tessefles medden armi uɣalen ɛyan deg tudert-nsen gra-asen-d kan yiberdan yettawin ɣer yixxamen n rebbi
baṭel ur k-tettqam ula d yiwen n udinar ugar n waya ḍemnen abrid yettawin ɣer lǧennet
imir-n kan ad as-yerr ɛebdelɛaziz s usmesxer  imi abrid yettawin ɣer lǧennet yettɛedday ɣef ljameɛ ayɣer ur tettekseḍ ara ihi irkassen-ik n umsedrar akken ad teknuḍ ɣef tẓerbit yeččuren s tɣebbart
dɣa ad ikerrec
caɛban icenfiren-is izuranen wa ad yini  nekk d amaziɣ ur sɛiɣ ara assaɣ d usɣan n waɛraben
yenṭeq ɛebdella ɣur-s  kečč d aqbayli amecḥaḥ i iɛebbden idinaren
amer ad ḥebsen medden tissit ad k-in-af tama n lǧameɛ tesnuzuyeḍ ssbiḥ lmesk d leɛṭur i d-yekkan seg tmura n ccerq
imir-n kan ad as-d-yerr caɛban s wurfan  neẓra d aceggeɛ i k-ceggɛen ɣur-neɣ akken ad ɣ-tessenẓeḍ ɣer tɣellist taserdasant
keččini ur tewwiḍ ara taɣtast-inek d amkan n uxeddim kan i tbeddleḍ
ad ibedd ɛebdella ad yebdu rregmat ad iheggi iman-is ad yeffeɣ seg tberna 
 imi d amucar i yi-tettwalim ihi ɛuhdeɣ rebbi ur tt-id-uɣaleɣ ɣer yifri-agi n yiɣerdayen
ad ɛeddiɣ tura srid ɣer lǧameɛ ad ẓalleɣ ad ken-senzeɣ i yimehbal n yakuc
ad ten-id-awiɣ ɣer yifri-agi afuḥan akken ad ssiɣen deg-s times n unazir wa ad ken-zlun am wakraren n lɛid 
ad as-yerr caɛban   iban ṛeggmen-ak amkan yelhan deg lxilafa-nsen tineslemt
ad k-rren d aneɣlaf n temḥaddit
ssneɣ aṭas seg yimidawen-ik ifesyanen i ibeddlen iselsa-nsen n yiserdasen s uqendur d tcacit zwaren ṭṭfen lesfuf imezwura n yimeẓulla yewwi-ten ṭṭmeɛ 
mi ara tekres taluft nessekcem iman-nneɣ
ad nbedd irkelli ad neṭṭef
ɛebdella seg yiɣallen ad t-nḥellel akken ad yuɣal ad yeqqim wa ad nkemmel aqesser
caɛban yettuɣal ɣer lecɣal-is iseffeḍ lkisan yesɛedday acifun ɣef ukunṭwar
ad d-tuɣal talwit ɣer ṭṭabla-nneɣ
ad yebdu racid ameslay awal-is yebɛed ɣef usentel n umennuɣ
ad nkemmel awal armi kkawen yimawen-nneɣ
askasi ad yuɣal d lehdur war anamek ladɣa ma ḥman yiqerra-nneɣ
netthuddu amaḍal akken ad as-nales lebni s wadda
nessekcam iman-nneɣ deg kra n yiskasiyen ɣas ma neẓra llan yimucaren ma slan i turiḍt uran-tt ɣef uneqqis-nsen dɣa ad afgen ɣer yifesyanen n tɣellist taserdasant limmer ad asen-d-fken kra
yenna-d buɛlam am wakken d tammemt i yetsummu 
iban s tidet ur tezriḍ ara ɣef wacu i d-nettmeslay
maɛlic
ihi sell mliḥ yernu ččar aqerruy-ik
yessuter ad imager lyamin maca yugi acku ur iquder ara ilugan idiblumasiyen
yessuter deg-s ad t-lkamirat am wakken d imager neɣ d amsenzu n sslaḥ ara iwali
zerwal d acawi s tidet ur yessin ara askaɛrer
berrik neɣ mellul
d tt-yexdem uselway azzayri
tikkelt bumedyen s timmad-is ur tt-yexdim ara mi d-imager i iregmen tamurt-nneɣ s tefyirt-ines 
fransa tamazrayt tettsellim ɣef lezzayer tamaynut
d acu-t waya 
nlul-d deg  neɣ uqbel n   uqbel n  nella d tiqbilin d leɛrac nettnaɣ ɣef yignan i tkessawt am wakken i d-qqaren yinmazrayen-nsen imeqqranen 
sell mliḥ i wayen ara k-d-iniɣ a buɛlam sekles-it deg uqerruy-ik yeččuren s ubeḥri d aselway n tmurt tamagdayt yebnan ɣef tefranin
ma d aselway-nneɣ d ajiniral i terra yiwet n terkeft ɣef uqerru n tmurt asmi rran talast i ukala n tefranin
amek i tebɣiḍ ihi ad yemlil d lyamin zerwal am wakken ffɣen-d seg sin n yinagrawen isertiyen yettemcabin
yettaɛraḍ urgaz amek ad iḥareb ɣef yisem-is d lhiba n tmurt-is
ugar n waya ar tura mazal yella ccekk belli d ijiniralen izzayriyen i isaɣen times n rrebrab
kra n yiɣmisen ifransiyen heddren d akken ttekkan deg kra n tmenɣiwin i iḍerrun deg tmurt-agi tameɣbunt
wigi irkelli d lehdur n yicenga n lezzayer yernu fransa ɣef uqerru-nsen i tella d nettat i yettsuḍun times n lfitna gar tarwa n yiwen n uɣref
kra qqaren d taɣellist taserdasant tafransist i yettɛawen tirebbuyaɛ timselḥin tettak-asen leslaḥ d wallalen iliktruniyen
aqerru n twaɣit d i ixedmen ayen iwumi yezmer akken ad yessuffeɣ lezzayer seg ubrid n tegrawla iɣef tbedd d wumi ila amezruy aberkan wa ad t-yessenfel s win n usɣan i isefḍen tasḍa n uɣref-agi ula d tasḍa n tallit tineslemt tamezwarut
ɣef waya yeldi tilibizyunat d rradyuyat-ines i lecyax n umussu ineslem ameṭṭarfu acku deg uqerruy-is frant d nitni ara yawḍen ɣer udabu am wakken teḍra d lxumayni deg tmurt n iran
ɣef waya i ibedd mgal uneḥbus n ukala n tefranin mačči d leḥmala i iḥemmel tagrawla tugdut maca akken ad yemḍel tazzayrit wa ad tt-ttun medden inɣayen-ines deg tallit n temharsa
ttuɣ d amasay deg tuddsa n tarwa n yimeɣrasen i telliḍ
gar twuriwin-inek tigejdanin asebrek n tezmamt n fransa d yimasayen-is d usemlel n tezmamt n tegrawla d wid i tt-yessekren
nekk kerheɣ fransa d yisertiyen-ines yernu urǧin ad tt-kecmeɣ yiwen n wass
mačči d fransa i yenɣan baba ad fell-as yaɛfu yerḥem umbaɛd mi t-sɛeddan deg ssikis snat n ledwar  ɣur-i taggwa neɣ ccada n yiwen seg yimeddukkal-is i imenɛen seg lmut
ɣef waya ad iyi-d-tafeḍ dima ttcekkireɣ deg yal addud ara ibedd deg wudem n fransa tunsibt wa ad yessenɣes seg wazal n yisertiyen-ines
ɣef waya daɣen i ttzuxxuɣ seg wayen yexdem uselway azzayri ɣas ulamma d ajiniral i yella ulac win i t-ifernen yernu deg waggur n wunbir i d-iteddun ncallah ad t-neffren
zerwal d amaziɣ anasli yeqqur uqerruy-is am nekkni irkelli ur iqebbel ara ad yeknu
yebda kan yemmal-as-d ccuruṭ-ines yerra-as tiyita imir-n kan
d wigi i d adduden n yirgazen i ibedden s tidet deg wudem n temharsa
maca wid yeččan deg teccuyt n yiserdasen n fransa uqbel tarewla-nsen ɣer yimjuhad umbaɛd mi sullin kra n leḥsabat llan ttmagaren aselway afransiss deg tirza n umerreḥ i ixeddem deg sseḥra anda yettseggiḍ tiɣzalin u itett lmecwi
wagi d urar n warrac imeẓyanen deg tsertit ixeddem-itt kan win ur nesɛi ara tirmit deg tdiblumasit neɣ yexḍa-t ccɣel maḍi deg uḥric-agi
deg usatel-agi ideg tella
lezzayer yemdel tawwurt taneggarut i as-yegran
tasertit ur tt-xeddmen ara at taɣert n uqerru wid ur nezmir ara ad ṭṭfen adiwenni alamma yekfa
ur tesliḍ ara s tinawt n
muɛawiya yettwassnen  xas yegra-d gar-i d ucengu-inu yiwen n unẓaḍ kan ur t-gezzmeɣ ara acku ẓriɣ yezmer ad d-yas wass anda ad t-iḥwijeɣ
amcum-agi uḥric yebna yiwet n lxilafa ar tura mazal yettmeslay fell-as umezruy
ma d ameddekkel-ik d aserdas kan ḥala amennuɣ i yessen yernu ur yezmir ara ad yaɛqel anwa-t ucengu-ines n tidet
anwa-t ihi ucengu n tidet ay agensas n ukabar n fransa deg tmurt n lezzayer 
imir-kan mi ttheggiɣ iman-iw ad as-rreɣ tiririt nesla i ssut n uṭerḍeq yesggugem ilsawen-nneɣ yesɛuzzeg imeẓẓaɣ-nneɣ yessergigi ulawen-nneɣ
sbedden irkelli tamegraḍt-nsen ttḥessisen ma yella kra n ssut
kra n lweqt sakin nesla i ssut n tiyitwin n rrsas yeččur amkan
ɣas akken ulac win yembawlen seg umkan-is
d aɣelluy i d-teɣli fell-aneɣ tessekref-aɣ irkelli
mi iɛedda fell-aneɣ uzaylal kkren-d yimsaɣen ɣef yiwen n ubrid bdan amdegger ṭṭegren deg ubrid-nsen yakk yikursiyen d tazelmeḍt n ubrid ahrawan armi ṭṭwabel i d-magren ffɣen ad ẓren acu i yeḍran akka
akka i tḍerru i umdan mi ara tewwet zzenzla
acḥal d abrid i ḍrant temsal am tigi deg mraw n yiseggasen-agi ineggura ad ffɣen medden seg yixxamen-nsen neɣ seg leqhawi iqudam-nsen xesren ad as-tiniḍ d lqiyama
nekker-d ula d nekkni netqelleq nuzzel akken ad neffeɣ ɣer berra nbedd ɣef uṭruṭwar
tenɣes tiyita n rrsas
yenna buɛlam seɛdun 
d tiyita gar yirebraben d yiɣallen n laman kan
amkan-a yettbin-d yeqreb ur yebɛid ara ɣef yimi n tewwurt n temdint
neldi mliḥ allen-nneɣ nettwali ɣer tama tayeffust d tama tamezduɣt taneggarut ahat ad nwali ayen ara yekksen lewhama-nneɣ
ssut n rrsas yessusem daqzalla
teḍfer-it sakin tiyitwin mbaɛadent
tuggdi tettbin-d ɣef tmuɣliwin d wudmawen n wid yellan dinna nnejmaɛen deg trebbuyaɛ n sin neɣ n kraḍ n yimdanen ttkacafen ayen yeḍran
maca ur nɛeṭṭel ara tiɣimit tama n lqehwa
deg kra n tisin kan ulac win d-yegran ad as-tiniḍ d tabuciḍant i ten-yessuzren
sliɣ i yiwen n yilemẓi yeqqar i umeddakkel-is i izaḥḥab seg yiɣil-is   tikkelt-a waqila  at yiččumar  xedmen-tt d tameqqrant
ur ilaq ara ad neqqim dagi
tura ad neɣlen yiserdasen am ujrad terwi ɣef win ara magren deg ubrid-nsen
am laɛwayed ad rren urfan-nsen ɣef yiẓawaliyen timital-nneɣ 
sumreɣ i yimeddukal-iw ad nekcem ɣer uxxam n teɣdemt
negzem abrid s temɣawla mazal nsell i tersasin tineggura
amraḥ n uxxam n teɣdemt yella yeččur d imdanen
tuget tameqqrant deg-sen d tilawin i yeṭṭfen taɣmert amur ameqqran deg-sent s lḥijab s nniqab deg yifassen-nsent tiquftin neɣ ticekkarin
kra n yimɣaren qqimen tama n zzerb n berra
susmen irkelli ttwalin kan amkan s wallen yerẓen
axxam n teɣdemt yesɛa lhiba-s
yernu usan-d ad ḥeḍren i ucareɛ n wid i asen-yettilin ssaramen ad yeḥnin fell-asen unezzarfu akken ad yessenɣes seg tenbaḍt neɣ ad asen-yessuref
medden s umata ttaggaden taɣdemt
ttwalin anezzarfu am yakuc ameẓyan yesɛa gar yifassen-is adabu n tmettant neɣ n tudert
ɣef waya ad ten-tafeḍ xeddmen ayen iwumi zemren akken ad binen d imeẓyanen sdat n wallen n yinawaren n teɣdemt ur ttsuɣun ara mi ara ten-seqsin zmumugen nnig n wul mi ara slen i tririt yernu ttaɣen awal s sshala
nruḥ ɣer tnarit n uwkil n tegduda
nufa-t akked unezzarfu d umaray n uxxam n teɣdemt
seqsaɣ mebla tazwart 
teẓram d acu yeḍran 
yerra-yi-d uwkil n tegduda 
ɛerḍeɣ ad ssiwleɣ i temsulta maca yettwaṭṭef lxiḍ
yenna-d unezzarfu 
takamyunt ara d-yawin imeḥbas urɛad d-tewwiḍ
deg-s kraḍ n yirebraben ara iɛeddin ass-a deg ccreɛ
yessusem yebda axemmem
yenna-d umastan buɛlam seɛdun 
nekk d amastan n sin seg-sen
ttwardan s uhuddu d tmerɣiwt n uxxam n tɣiwant deg unebdu yezrin
sɛeddan ugar n useggas deg leḥbus yellan deg sseḥra maca serrḥen-as kan uɣalen-d ɣer usenker n yilmeẓyen s yinawen-nsen yeččuren s ddɣel d times
nniɣ-d 
aneɣmas yusef ɛeyyaci ula netta yella deg tkamyunt-agi
ad yester rebbi
iban yal yiwen deg-neɣ yufa-d tasemlilt iwulmen
maca ulac win i yesɛan tabɣest akken ad yini acu yeḍran s tidet  d tacerket i ndin yirebraben akken srewlen imeddukkal-nsen seg lḥebs
tsusmi yeḍfer-itt-id ddemar
udmawen
teɣli-d beddlen ssifa uɣalen d iberkanen
allaɣ-iw yebda irekkem s turdiwin d yiseqsiyen
yuli-d uzɣal s aqerruy-iw dɣa ffɣeɣ ɣer umraḥ ad iyi-yewwet ubeḥri
tussda n yidammen-iw agguren-agi ineggura tettali mačči d kra yernu yenseḥ-iyi-d umejjay ur ttaraɣ ara iman-iw deg tegnatin am tigi
nniɣ tesseɛya-yi twuri-inu
yenna-d  awi taɣtast-inek
nniɣ  amastan am umejjay ad t-ḍefren wuguren alamma yekcem s aẓekka
beddeɣ deg umraḥ tuɣal-iyi-d terwiḥt hatta tusa-d ɣur-i yemma-s n yusef ɛeyyaci s tazzla tesseqsayi-d s tergagayt 
ayɣer ur d-tewwiḍ ara tkamyunt n yimeḥbas 
ur bniɣ ara ɣef useqsi-ines ɛerqent-iyi irkelli ur ufiɣ ara acu ad as-rreɣ
maca tebteɣ iman-iw muqqleɣ ssaɛa-inu zmumgeɣ nnig n wul-iw nniɣ-as 
ur ttqelliq ara iman-im mazal lḥal 
d tidet ayen i d-qqaren d tidet ẓedmen fell-as  
tessusem tmuqqel ayen yellan tama-s s leḥzen tessider i uqerruy-is sakin teṭṭerḍeq d imeṭṭawen
uɣalen medden ur ẓrin ara amek ad semmin i trebbuyaɛ timselḥin  irebraben  ineslemzṛa  imjuhad  tarbaɛt n fis  tarbaɛt n gia  ineḍliben  taɛreq-asen cedd i uyeddid i yimeɣban
deg udciren iɣarifen yelḥa wawal n
 bu uččamar  ɣef tamart i ttrebbin ineslemẓra s umata
kra niḍen ssawalen-asen am yimjuhad n ṭṭrad n tmunent
am wakken yuzzel yisem n  at yidurar d lmeḥcuca 
ismawen unsiben i sexdamen deg yisallen n tilibizyu d rradyu ttbeddilen seg tallit ɣer tayeḍ seg yirebraben ɣer yineḍliben akken ad kksen fell-asen ssifa n usɣan
ɣer tɣamsa timunnent nettaf-d ismawen niḍen 
tineslemt taradikalit arebrab ineslemẓri
at yiɣmisen-agi ttwekkiden ɣef talɣa tasertit d tidyulujit n trebbuyaɛ-agi n yimnafqen
tumant tekres lexyuḍ-is mcubbaken tɛedda akin i tesnawsit ara yeqbel wallaɣ
ddɣel yessemɣi-d iẓuran aṭas n leqrun-aya deg wakal-agi i yuɣen tannumi d nnfaq d tekriḍt
nekk d aselmad n umezruy ssneɣ amezruy n tmurt-a awines awines tardast tardast
ulac tallit anda ur yelli ara umennuɣ d yidammen gar leɛrac yettnaɣen ɣef yignan i tkessawt d wakal yelhan i tfellaḥt
aneḥbus n yimenɣan-a iḍerru kan ma yekcem-d uberrani ɣer wakal-nneɣ yezmer lḥal ad dduklen leɛrac-agi kra n wakud uqbel tuɣalin ɣer umennuɣ
ulac awanak i yeṭṭfen aṭas yernu adabu-ines ur yezgir ara akken i yiɣurab n teɣremt ideg tezdeɣ tawacult n ugellid d wid i as-yezzin akked yiserdasen d yiɛessasen
yenna-d ibn-xeldun asmi yella d anezzarfu deg bgayet yella yetteffeɣ d yiserdasen akken ad iḥettem ɣef yimezdaɣ n leɛrac i yezzin i temdint akken ad fken tabzert i ugellid
ttaɣen leɛrac-agi talwit s uxelles s yiwen n umur seg lɣella-nsen  irden timẓin zzit n uzemmur ibawen leɛdes lḥemmeẓ taḍuḍt 
asmi ara yimɣur uɛebbuḍ n ugellid neɣ ad yemmeɣ uɣurar ɣef temnaḍt-nni ad nafqen ad ssekkren yiwen n ṭṭrad ara yeglun s uzegzaw d uquran
yiwet n tutlayt yiwen n usɣan laɛwayed mqarabent mliḥ ɣas akken ṭṭrad ur yeḥbis ara ula yiwen n wass
nettaf-d dima tifrat s tazzla n yidammen d ugzam n yiqerra
amgired amezwaru d amennuɣ ɣef wanwa ara yeṭṭfen tilmatin idurar d yisaffen
ayen yaɛnan i ttarun ɣef usenjaq ifukal ttaɛraḍen kan ad sqenɛen belli iswi n umennuɣ-nsen ur icudd ara ɣef temsal n ddunit
yernu amdan amesbaṭali yesɛa yiwen n udabu s wayes yezmer ad yessels i ccer asɣum n lxir wa ad yerr i lxir asɣum n ccer
ad yesnulfu lekdeb wa ad yamen yis-s dɣa ad yesbedd iserdasen akken ad ḥudden fell-as
yettaǧǧa awalen iqburen iwumi ara yessels inumak imaynuten
aḥerkel-agi irkelli akken ad yekseb ayla d tɣawsiwin wa ad yeṭṭef ddaw n laɛnaya-s imdanen
iruḥ-d ɣur-i yiwen n umɣar yettlen deg yiwen n ujellab awinaɣ d aqdim ɣef uqerruy-is yiwet n tcacit berriket ɣas akken d tamellalt deg lasel isenned ɣef uɛekkaz isellem fell-i s yisem-iw
iban yessen-iyi maca ur t-ɛqileɣ ara bibbih
sakin yesseqsa-yi-d ma yella ccreɛ ass-a
ur ufiɣ ara tiririt iwulmen dɣa rriɣ-as s useqsi  ɣur-k awezlu ass-a 
idmaren n umɣar tuɣ-iten ttuzagen seg wurfan yufa-tt d tagnit akken ad yeṭṭerḍeq   ilef-nni i yebran i yelli s kraḍet n temcicin tameqqrant deg-sent ur tessaweḍ ara ukkuẓ n yiseggasen yernu tḥeḍreḍ a  ustad  ssarameɣ ur tettuḍ ara ɣas akken ɛeddan tura kra n yiseggasen fell-as yugi umelɛun-nni ad d-yefk nnafaqa i yefreḍ fell-as unezzarfu
heḍreɣ-as acḥal d abrid s laɛqel maca argaz-nni am tata yezga yettbeddil rray-is
iṛeggem maca ur yettaṭṭaf ara deg wawal-is
nessufeɣ-as-d lkarṭa
deg tazwara yeḥseb iman-is ur zriɣ acu ur yettak ccan i yiwen
yenna-as unezzarfu ad t-yessekcem ɣer lḥebs ma ur ixelles ara nnafaqa
seg uyaẓiḍ yuɣal d tayaẓiḍt
yebda imeṭṭawen yeccetka i unezzarfu ɣef yir tagnit ideg yettidir
yenna-as-d ur ixeddem ara
nekk ssneɣ-t mliḥ yezdeɣ yid-neɣ deg  lebrarik 
ixeddem d abennay ɣer medden
ttwaliɣ-t yal tameddit mi ara d-yuɣal yumes s ssiman d ssbiɣa
ass-nni yeggul ad yeffeɣ kan sɣur unezzarfu ad ixelles ddin-is
aggur umbaɛd iḍegger-aɣ-d ufuḥan agim n yidinaren
acu ara nexdem s wagim n yidinaren  ur keffunt ara ula i uyefki n llufanat
yuɣal irewwel fell-i
ttnadiɣ fell-as deg uxxam-is ur d-itteffeɣ ara ɣur-i
mi ara iyi-iwali seg mbaɛɛid ad ibeddel abrid-is
ilef mmi-s n yilef iɣil ddunit-a ur tesɛi ara leqwanen
ad iḍegger tameṭṭut d kraḍ n warraw-is ɣer ubrid iɣil ulac win ara t-iḥasben
tikkelt-a ad ssutreɣ seg unezzarfu ad t-yessekcem ɣer lḥebs
bɣiɣ ad t-waliɣ daxel n bu-yikurdan mebla tafat i kra n wagguren ad ixelles tucmit i yexdem
ur nebɣi ara idrimen-is nuɣ tannumi i lḥif d laẓ
d rebbi subḥanu i irezzqen
mi yella umɣar yessuffuɣ ayen yellan deg wul-iw mektaɣ-d tessuter deg-i taɣdemt ad ḥuddeɣ ɣef yelli-s semmus n yiseggasen aya
s laɛqel kan tuɣal-d tawlift n yiwet n tlemẓit ur nessaweḍ ara snat n tmerwin n yiseggasen tettel deg yiwen n lḥijab d aqehwi teṭṭef gar yifassen-is yiwen n llufan snat n teqcicin timeẓyanin yeffeɣ-itent laɛqel uggadent ṭṭfen-tt seg yiḍarren
tenna 
 ireggem-iyi yekkat-iyi mebla ssebba
yettɛayar-iyi s yemma-s n tullas
sebreɣ nniɣ-as ahat ad aɣ-yerzeq rebbi s uqcic
maca seg wasmi d-tlul teqcict tis kraḍet ihaj yejhel
yuɣal ihedder yid-i s rregmet yekkat-iyi kan
yuɣal yettara zzɛaf-is deg tullas ireggem-itent yekkat-itent s rrkel ɣef wulac 
yezzem-it mliḥ unezzarfu maca yerra-as-d urgaz-nni d akken tameṭṭut-is ur tbedd ara akken ilaq ɣur-s akked twacult-is sakin yebda ameslay ɣef wuguren yellan gar tmeṭṭut-is d yemma-s akked watmaten-is
maca yesseḥbes-it unezzarfu iwexxer leḥkem i tbeddi niḍen
armi zrint acḥal n tbeddiwin i yessaweḍ unezzarfu ad yefru tamsalt n berru
yal tikkelt yettaǧǧa-tt i tallit niḍen yessutur deg urgaz d tmeṭṭut ad msalaḥen i lfayda n tarwa-nsen
amennuɣ d tyitwin ur ḥbisen ara
tuɣal tmeṭṭut teskerkir yessi-s wa ad d-terwel s axxam n yimawlan-is dɣa ad teqqim kra n wussan kra n ledwar
mektaɣ-d tura mliḥ tasebḥit n tbeddi taneggarut asmi i ibedd deg ubrid-iw yiwen n umɣar ɣer tawwurt n uxxam n teɣdemt i d-yettakken ɣer berra yessuter deg-i ad t-ssukseɣ seg yiɣeblan i yesberken tudert-is
tuɣ-it yerfa ttergigin
yenna-yi-d ma tkemmel akka yezmer ad yexdem tawaɣit
imi yeqwa umennuɣ gar snat n twaculin ssutreɣ deg unezzarfu ad sen-yebru iwakken ur tḍerru ara lmusiba ara yendem fell-as umdan
qellbeɣ s wallen-iw limmer ad waliɣ yelli-s n umɣar maca ur ɛqileɣ ara udem-is gar lɣaci-nni n tlawin s lḥijab d ujilbab i ibedden ttraǧunt kan acu ara yilin d amaynut
imir-n kan nesla i ssut n tseffart tleḥḥu-d s tazzla ɣer uxxam n teɣdemt
imsulta ṭumubil n usellek neɣ d takamyunt n wastan aɣarim  tiseffarin i ssexdamen ttemcabint mliḥ yewɛer ad tent-yeɛeqel umdan
iqerra zzin-d irkelli ɣer ubrid tseqsayen acu yeḍran
tagnit-agi terna i wudmawen tebrek i wulawen anejbad
tamuɣli tedderɣel ilsawen sbelɛen-ten yimawlan-nsen acku ẓran tuccḍa deg yiwen n wawal yezmer ad yerr wussan-nsen d anazir n tmes lemwaji n yigarawen ur ttizmiren ara ad tt-sexsin
syin yeffeɣ-d umaray neɣ aneflus yenna-asen tibeddi n wass-a tettuwexxer i ddurt i d-iteddun
yuli-d ssut bdan medden aseqsi maca amaray yuɣal yekcem mebla ma yefka tagnit i yiwen deg-sen ad iqerreb ɣur-s
ḍefreɣ-t iwala ssaɛa-ines yenna-d uwkil n uɣaleɣ ɣer tnarit n uwkil n tegduda
din ay ẓriɣ tidet
d tacerket i ndin yirebraben deg tama n unẓul n temdint deg umkan iwumi qqaren tiqenṭert n  ṣefṣafa  ur yebɛid ara ɣef yitemma
itezzi ubrid mliḥ deg kraḍ n yimeḍqan yezzi-as-d yinijel d yisekla ddaw-as d asif
tiqenṭert teḍyeq mliḥ anagar snat n ṭumubilat timeẓyanin i izemren ad ɛeddint
ɣef waya ikumya d lkiran ḥebbsen irkelli uqbel ad bdun tikli ɣef tqenṭert
ur tettafeḍ ara amkan niḍen i wulmen akken ad tendiḍ tacerket wa ad trewleḍ s sshala mi ara tḍefreḍ asif ara k-yawin armi d tiẓgi n yizunbayen i d-yezgan ɣef tizi i t-iqublen i d-yettakken tamuɣli ɣef umadaɣ n mitiǧa
umbaɛd mi tegduda 
xaḍen-tt akken ilaq
maca anda ara ffren mazal iṭij
tura ad awḍen yiserdasen d temselta ad as-zzin i umkan ad t-qellben tardest tardest
d iderwicen s tidet
bɣan ad nɣen iman-nsen yeqqar
nerna ciṭuḥ nemsefraq
srugemten irkelli akken ad as-inin d tidet ayen i d-tawerqet
urǧin ad ttuɣ ass-nni mi ruḥeɣ ad d-ssuffɣeɣ aselkin n tezmert tawurant n umastan
ass-nni d ass n tumert tameqqrant
ṭṭfeɣ i yi-d-yefka unewar s tergagayt saẓeɣ-tt s allen-iw iban-d yisem-iw yura s yisekkilen imeqqranen yeṭṭirriqen ul-iw yumer mačči d kra
riɣ ad ɛezleɣ iman-iw akken ad tt-ɣreɣ teḍra-iyi am umeɛcuq yebɣan ad iɣer tabrat n teḥbibt-is
snemreɣ anewar-nni arqaqan seg wul ad as-tiniḍ d tikci i tt-id-yefka am wakken ur sɛeddaɣ ara kra n yiseggasen n lḥif d tazzla gar uɣerbaz alemmas deg ɛayn-el-kerma d ugezdu n tmussniwin tizerfanin deg ben ɛeknun neɣ d ibeddi acḥal n ssawyeɛ deg tmersiwin n lkiran ttmuquleɣ deg ṭumubilat i d-yettɛeddayen sdat-i ahat ad ɛeqleɣ yiwen seg yineharren
acḥal n wuḍan i ten-sɛeddaɣ deg leqraya acḥal i ḥawteɣ anemhal-inu akken ad iwet nneḥ ɣef yibaten d yigellalen-inu
maca tsettu-yi tumert-nni yakk d laɛtab-nni dɣa ccniɣ-d akked abi-lqasem ccabi 
 win yuggaden alluy n yidurar ad yidir ddunit s lekmal-is gar yixjiḍen
 nekk ɛuhdeɣ iman-iw ur ttɣamayeɣ ara iselsa gar yixejḍan yeččuren s waluḍ tisebḥiyin n tegrest
ɛezleɣ iman-iw deg umraḥ qqimeɣ qqareɣ arra-nni s laɛqel akken ad ẓreɣ ma ur llin ara kra n i yessamsen yigullen deg yisem-inu d uzemz n tlalit-inu
qqimeɣ ttwaliɣ deg warra-nni am txatemt tamakunt yellan deg tmucuha n yemma
ḥukk-itt kan ciṭuḥ ad ak-d-yeffeɣ uɛefrit   aql-i dagi suter-d ayen tebɣiḍ 
ad sutreɣ  ad sutreɣ  win yebɣan ɛli yarew-it-id
qemceɣ allen-iw akken ad as-ḥulfuɣ i tumert i yuɣen ul-iw
sakin ffreɣ aselkin daxel n uqrab-iw s laɛqel ffɣeɣ nnecraḥeɣ seg ugezdu ttḥulfuɣ am wakken kesbeɣ yiwen n udabu swayes zemreɣ ad rnuɣ ddunit s lekmal-is
tameddit-nni uɣeɣ tayaẓiḍt yewwan s ukanaf d tqerɛet n ccrab sfuggleɣ asmures-inu akked teḥbibt-iw tacermuḍt i izedɣen yid-i deg usensu
sakin akken ad izmireɣ ad xedmeɣ s uselkin-inu yessefk fell-i ad sɛeddiɣ tannant i yettaṭṭaffen aseggas deg tnarit n yiwen n umastan neɣ n ubugaṭu
deg tazwara mmeslayeɣ-d d kra n yiselmaden imastanen maca ugin irkelli yal yiwen d acu d afukel i yi-d-yefka
ɣas akken snemreɣ-ten s tenfaliyin tihuskayin d ucmumeḥ ilaq-iyi ad qadreɣ adeg-nsen
ussan-nni zgiɣ ttruḥuɣ ɣer tesdawit tseqsayeɣ ɣef liḥala n yimidawen-inu
yal mi ara d-magreɣ yiwen deg-sen ad iyi-d-yini ur yufi ara anda ara yexdem tannant-ines dɣa ad yeɣli ɣef yimestanen s rregmat ad ten-yerdu s leḥsed d tismin wa ad ten-yeglem s wat-yiɛebbaḍ imeqqranen ur nessin tawant
ur rfiɣ ur uyseɣ
akka i iga umdan d bu-iḥedmer ur yettaǧǧa ara ula tardest seg tenfatin-ines
ayɣer ad newhem ma ressan yimestanen lebni n tɣermin-nsen ɣummen yal axjiḍ seg wanda zemren ad kecmen yimnekcamen am nekkni ara yeččen ciṭuḥ seg lfayda-nsen  ur qḍiɛeɣ ara layas mazal sɛiɣ asirem akken ad mlileɣ d umastan ara iyi-ifehmen wa ara yi-iqeblen d amunan ɣur-s
lemdeɣ seg tɣuri-inu i tudert n yimeqqran n umezruy belli zzher yezga yessekcam iman-is akken ad iwelleh imal n yimdanen
d wagi i yeḍran yid-i s tidet
ussan-a ineggura bdiɣ ttḥulfuɣ i yiẓri-w yettenɣas dɣa ṭṭfeɣ rray ad ruḥeɣ ad waliɣ amejjay n wallen
mmeslayeɣ d yiwen n uselmad i itteqqnen nnwaḍer yemla-yi-d yiwen n umejjay-amazzag yettwassnen yezga deg uɣlad lɛerbi
ben mhidi ur yebɛid ara ɣef umraḥ n ugeldun ɛebdelqader
ufiɣ amkan yeččur s yimuḍan d wid yeddan yid-sen
qqimeɣ s ibeddi ɣer tewwurt tama n tnarit n ufermli i yettmaggaren imuḍan
maca am wakken i yi-tḍerru seg zik akken ad ssuffɣeɣ ddemmar i yi-yettaɣen yal tikkelt mi ara d-afeɣ iman-iw gar yimuḍan yessefk fell-i ad keyfeɣ
d tasedmirt tikkelt s wagguren n lḥif i sɛeddaɣ asmi yuḍen baba ur yezmir ara ad iḥerrek seg wusu-ines idmaran-is qrib ad ṭṭerḍqen seg tusut
nekkni yemma gma ameqqran d uletma tameẓyant ad ten-yerḥem rebbi irkelli nettawwi-d lewhi s wallen ulac acu nezmer ad nexdem tuggdi tegzem-aɣ tessekref-aɣ
acḥal waɛrit wuḍan-nni isemmaḍen n tegrest
yal tusut i yetteffɣen seg yidmaren n baba i yeṭṭfen tasga tgezzem ulawen-nneɣ
tusut-ines tettwanas iḍes-nneɣ awezzlan
ageffur yekkat s uẓayaḍ asemmiḍ aqessḥan yessegzaw udmawen d laẓ i igezzmen iẓerman-i yi-yesmektayen yal tamagnut nneɣ
tteffɣeɣ zik akked gma nleḥḥu rrif rrif n wasif akken ad nqelleb ɣef usɣar yekkawen d yiɛuras
d iɛarusen i ntett yal ass nrennu-asen kra n yimɣan am tbidest mejjir d fleyyu
yiwen n yiḍ ssakint-iyi-d ssuɣat n yemma
ḥennceɣ iman-iw tama n gma ddaw n uɛlaw yeflan yal yiwen ijebbed-it ɣur-s ttergigiɣ seg usemmid d tuggdi
mi d-tuli tafrara ffɣeɣ ad xebbreɣ ccix n lǧameɛ d kra n lǧiran
nemḍel baba deg ugeffur iḍarren-nneɣ weḥlen deg waluḍ
ur ttruɣ ur ḥzineɣ
ass-nni ur ẓriɣ ara acu i yi-yuɣen ad as-tiniḍ d adubbez i ddubzeɣ
beddeɣ ddaw n ugeffur ttwaliɣ kan deg medden mi wwin baba ad t-meḍlen nniɣ-d d yiman-iw iḍ-agi ad ṭṭseɣ alamma yuli wass ad staɛfuɣ seg tusut d yimeṭṭawen
ula nettat tezga tettɛeggiḍ ur aɣ-teǧǧi ara ad neṭṭes
buddeɣ-as deg wul-iw ad temmet ula nettat
acḥal i ttruɣ asmi tt-nufa yemma d nekkini teẓẓel ɣef lqaɛa teqqur nɣab fell-as yiwen n wass
ḥulfaɣ i ddnub acḥal n wagguren umbaɛd ad as-tiniḍ d nekk i tt-yenɣan
ar iḍ-a mazal yeṭṭafar-iyi uḥulfu-agi yal tikkelt ttmektayeɣ-d deg-s ussan-nni n lmerta
taḥkayt d taqdimt tekfa tura
ayɣer i tt-id-mmektaɣ  acu iyi-yuɣen  seg wass-nni uɣaleɣ ur ḥemmleɣ ara aṭṭan d yimuḍan
yuɣal iqerreḥ-iyi mliḥ lḥal mi ara waliɣ sdat-i amuḍin
uɣaleɣ rewwleɣ sdat n tegnatin am ta
uɣaleɣ kerheɣ ssbiṭarat
yernu yal tikkelt ideg ttuḥetmeɣ deg-s ad ruḥeɣ ɣer yimkwan-a ur ttɛeṭṭileɣ deg-sen d tarewla i rewwleɣ syin
tasebḥit-nni ɛerḍeɣ ad ṭṭfeɣ iman-iw kra n ddqayeq mebla ma keyfeɣ ur ɛeṭṭleɣ ara ssuffɣeɣ-d tabakit n dduxan
mazal ur tt-suffɣeɣ ara seg lǧib-iw armi walaɣ acḥal n wallen ceɛlent deg-i
rriɣ tabakit-nni s amkan-is ffɣeɣ
beddeɣ deg ddruj bdiɣ akeyyef agaru yeṭṭafar wayeḍ ad as-tiniḍ neqqeɣ aṭṭan s userɣi n yiggura
amkan d acadux
kra n lweqt umbaɛd teldi tewwurt-nni iqublen tawwurt n umejjay ffɣen syin sin n yirgazen
temdel tewwurt dɣa walaɣ yiwen n unazal d amkuẓ d amecṭuḥ
nniɣ-as d amejjay niḍen
qerrbeɣ ɣur-s ɣriɣ s tefransist  nasser ben twati amestan ɣer usqamu
yewwet wul-iw brarḥent wallen-iw  mmektaɣ-d ugur-inu
nniɣ  ad ɛerḍeɣ ulac acu ad xesreɣ
tmuger-iyi-d yiwet n tneflust d talemmast deg laɛmer tesseqsa-yi-d d acu i bɣiɣ
nniɣ-as s tewzel  bɣiɣ ad waliɣ si nasser
ih akka i xedmeɣ si nasser ɣer yiwet n tikkelt yernu urǧin walaɣ-t deg ddunit-iw
d tarrayt i yi-tesselmed ddunit
akken ad tizmireḍ ad tɛeddiḍ i yiɛessasen d tneflusin iwakken ad tmagreḍ yiwen seg yimasayen ilaq ad terreḍ iman-ik tessneḍ-ten wa ad temmeslayeḍ s zzux inzaren-ik deg yigenni am wakken xeddmen wid yeṭṭfen adabu gar yifassen-nsen
ugar n waya ilaq ad tefkeḍ azal i yiselsa-inek akustim azedgan d tekrabaḍt tahuskayt akken ad tbineḍ mačči d menwala wa ad ak-qadren yimdanen ur k-ḥeqqren ara
nekk uɣeɣ tannumi yal mi ara seɛɛuɣ ccɣel deg tedbelt neɣ yal mi ara ruḥeɣ ad waliɣ yiwen seg yimasayen ɣas d ameẓyan ttlusuɣ akustim d tekrabaḍt seffḍeɣ mliḥ issebbaḍen-iw iberkanen
yernu seg wasmi kecmeɣ tasdawit yuɣal ukustim ur i yi-yeṭṭixir ara am uqrab
imi ɣelbeɣ inelmaden niḍen deg laɛmer uɣalen ssawalen-iyi
aẓayer-agi yesnerna deg temɣer-inu yeččur ul-iw s tumert
walaɣ deg wudem n tneflust ɛerqent-as ciṭuḥ tebɣa ad iyi-tesseqsi ɣef ssebba iyi-d-yewwin maca ulac acu texdem
tessuter deg-i ad qqimeɣ tekcem ɣer si nasser
ula nekk ɛerqent-iyi ur ẓriɣ ara amek ara s-mmeslayeɣ ɣef wugur-inu semraseɣ kra n tefyar d tenfaliyin tikwal s taɛrabt taɣurbizt tikwal s tantala n taɛrabt maca amastan yessafeg kulci mi iyi-d-yerra s tefransit  yernu ilaq ad teẓreḍ d acu-tt tafransisst-nni   uqbel ma ad yessuter deg-i ad d-aɣeɣ amkan
imir-n kan fehmeɣ la ttmeslayeɣ d umastan afransawal
yernu mi meyyzeɣ acḥal n yiseggasen fell-as fkiɣ-as ass-nni semmuset n tmerwin n yiseggasen ad yili gar yimestanen imezwura seg wid yeɣran deg fransa
amek ad mmeslayeɣ yid-s nekk ur nessin mliḥ tutlayt n  am wakken i as-semman
at n taɛrabt d useɛreb deg tesdawit
d tidet qqareɣ yis-s aɣmis maca asusru-inu yeɛwej yeseḍsay
ayɣer mačči seg zzawiya n sidi ɛbid i d-fruriɣ  lemdeɣ qrib mraw n yixfawen n luqran
tewweḍ-d timmunent neffeɣ seg umadaɣ-nneɣ nruḥ ɣer taddart n sidi ɛmer
maca mi ɛeddaɣ mraw d sin n yiseggasen yewɛer-iyi lḥal ad kecmeɣ ɣer uɣerbaz am warrac niḍen
sdukklen-aɣ nekkni i aɣ-teǧǧa tmacint n uselmed deg yiwet n tneɣrit wwin-aɣ-d yiwet n tefransit ara aɣ-yeslemden agemmay n tutlayt
tecbeḥ mačči d kra tesderwec-aɣ tesker-d yakk lemcihwat yeṭṭsen deg-neɣ
tuɣ-aɣ meqqrit nettnaɣ iɛeryanen tebbucin-is i aɣ-yettmeslayen s inzaren-nneɣ
beddlen-tt deg akken ad nwali yakk ayen yelhan deg tfekka-ines n tmeṭṭut
tameɣbunt
nettat tneqq iman-is akken ad taru isekkilen ɣef tfelwit nekkni nettmuqul kan iḍarren-is imellalen tiččuranin d yettembawalen yal mi ara tḥerrek
imuyag-is ttuɣalen d izeggaɣen am tremmanin yewwan mi ara tezzi ɣur-neɣ wa ad tfiq i yiswi n wallen-nni i iceɛlen ɣur-s
kra n ccwaṭen yeqqimen deg lesfuf ineggura kkaten abakur nsell i nnhati-nsen nettriḥi daɣen i rriḥa n ẓẓel aḥmayan i iregglen tlemmast n useggas
d anemhal-nneɣ s timmad-is i yeṭṭfen amkan-is
d azzayri tantala-nneɣ
amur ameqqran n lweqt-is yesɛedday-it deg nnhayat akked tiyitwin deg wid yeffɣen i ubrid
mi ad yerfu ḥala awalen n yiɣyal iserdyan imeksawen d yimsenza n ssardin ara tfehmeḍ seg yisuɣan-ines d tsusaf i d-yettafgen ɣur-neɣ
netsubbu iqerra-nneɣ nesrusu i wallen-nneɣ nettara iman-nneɣ nettaɣ awal maca ɣef yilsawen-nneɣ ḥala rregmat tsetḥiɣ d yiman-iw mi ara tent-mmektiɣ ass-a isekkilen bdiɣ ferrẓeɣ awalen
ɣas akken susruyeɣ-ten
aseggas umbaɛd wwin-d azgen n tneɣrit ɣer berra
sɛiɣ zzher igemmaḍ n ukayad aneggaru smenɛen-iyi seg usuffeɣ
kecmeɣ ɣer tneɣrit n ssartafika
ssuffɣen-aɣ ɣer taggara n useggas
qqimeɣ sin n yiseggasen taddart ttemyizwareɣ akked tuzyiwin-inu yeqqimen mebla axeddim deg tyitwin n yiqjan d yimcac s yiẓra akked tkurḍa n tbexsisin d waḍil seg yiḥerqan n lǧiran
tikwal ttaraɣ deg tezniqin n lemdeɣ ttawiɣ ttruḥuɣ ad xedmeɣ deg lfirmat i aɣ-d-yezzin akken ad negmer llubyan d ṭumaṭic
terra-iyi yemma ɣer zzawiya n
ccix lmulud maca ufiɣ iman-iw d acaraf gar warrac d imeẓyanen yernu tarrayt-nni n wallus mebla tigzi tesserfa-yi mliḥ dɣa ad ffɣeɣ gar yisuɣan-nni ur ttuɣaleɣ ara
acḥal n tikkal i d-icetka ccix seg yibaten-inu
yiwet n tmeddit yekcem-d gma yefreḥ yenna-yi-d ilaq ad heggiɣ iman-iw i tuɣalin ɣer leqraya
ur as-fkiɣ ara azal i usali ɣur-i nekkini tikti n tuɣalin ɣer uɣerbaz teffeɣ i lebda seg wallaɣ-iw
d acu ara xedmeɣ deg tlemmast n warrac imeẓyanen  amer d lebɣi ad iyi-yessidef d axeddam deg lfirma
imuqel-iyi-d s yiwet n tmuɣli i yeskecmen tuggdi deg wul-iw
yella fell-as ad yaɛfu yerḥem yewɛer ur yessugut ara awal
yezga yectekay seg uxeddim deg lfirma yeqqar-aɣ-d ilaq kan i yimɣaren d temɣarin mačči i yilmeẓyen
yekcem d ameẓyan ɣer lɛesker ur neẓri ara amek i yemmut umeɣbun
d netta i yellan d asalel n uxxam yemma tettaɣ-as awal txeddem yakk ayen i as-yeqqar
yemma tedda yid-s
leqraya d tasarut d abrid uɣdim yernu keččini tlemdeḍ luqran teɣriḍ sin n yiseggasen deg uɣerbaz yaɛni ulac acu i tlemdeḍ  gma tuɣ-it ussan-nni deg lɛesker
yelsa iselsa-nni n userdas yewwi-yi ɣer uɣerbaz yessekles-iyi deg temsirin n tmeddit yettwaxedmen i yimeqqran i teǧǧa leqraya am tmital-iw
yemma tezga tessebɣas deg-i akken ad ẓewreɣ deg leqraya ahat ad afeɣ axeddim yelhan ara yeglun s tjernaḍt tameqqrant
akka i ssawḍeɣ ad kemmleɣ leqraya-inu
urɛad ssawḍeɣ snat n tmerwin n yiseggasen wwḍeɣ ɣer yiwen n uswir i yi-yeǧǧan ad kecmeɣ ɣer uɣerbaz n usileɣ n yiselmaden
maca rniɣ ressiɣ timusniwin-inu deg tutlayt tafransisst deg yiseggasen-nni asmi lliɣ ttheggiɣ akayad n lbak
maca ɣas akken ẓriɣ xusseɣ mliḥ deg tutlayt-agi
si nasser meqqer ciṭuḥ deg laɛmer d arqaqan yelsa aselsu awinaɣ mebla takrabaḍt cclaɣem-is d irqaqanen udem-is mellul
nniɣ-d d yiman-iw  wagi ama d aqbayli neɣ d ajijli
iḥesses-iyi mliḥ mi as-ḥkiɣ ugur-inu
ihuzz aqerruy-is yenna 
keččini seg wigi i yeɣran s taɛrabt ur ɣliḍeɣ ara 
yesduqes-iyi useqsi-ines dɣa rriɣ-as s temɣawla 
ih maca ssneɣ ciṭuḥ tafransisst
ur ttmeslayeɣ ara yis-s s sshala maca qqareɣ yis-s war uguren 
yezmumeg yenna s yiwet n taɣect yeččuren s leḥzen 
aseɛreb yettaɣ yal amkan
qqaren-d agezdu n tmussniwin tizerfanin ad yuɣal yesɣray s taɛrabt kan seg unekcum asdawan i d-iteddun
akka i d-qqaren
ssneɣ kra n yinelmaden n tneɣriyin yeqqaren s tefransist ḥeddren yid-neɣ deg temsirin s taɛrabt
kra deg-sen uɣalen ɣer tneɣrit yeqqaren s taɛrabt
ikerrec si nasser icenfiren-is ihuzz aqerruy-is yenna 
tamacint n useɛreb tettazzal
yessefk fell-aɣ ad naɣ amkan deg-s ma ulac ad aɣ-yeǧǧ lweqt
uggadeɣ ad aɣ-teḍru am wat iḍarren iberkanen ad d-naf iman-nneɣ nettuḥetem ad neǧǧ tamurt
yessusem ciṭuḥ tamuɣli-ines tezger idurar ad as-tiniḍ yemmekta-d kra n ccfawat n leḥzen
lliɣ ttmeslayeɣ s tentala n taɛrabt sya ɣer da ad skecmeɣ kra n yimeslayen s tefransist akken ad t-qenɛeɣ belli ssawaleɣ akken iwata s tutlayt n 
netta yella yettmeslay s tefransist yessexdam seg lweqt ɣer wayeḍ awalen n tantala taɛrabt
asusru-ines i wawalen s taɛrabt yettemcabi ɣer ususru-inu i wawalen s tefransist d askerker
ihuzz aqerruy-is yenna 
aneɣlaf-agi amaynut n teɣdemt yettbin-d yekreh tafransisst yettheggi iman-is ad yesseɛreb tadbelt n teɣdemt irkelli
iḍelli kan yella ɣur-i yiwen n umezlu deg uxxam n teɣdemt n lḥerrac yesseḥbes-iyi unezzarfu d ilemẓi ur nessaweḍ ara kraḍet n tmerwin n yiseggasen deg laɛmer-is mi lliɣ ttmeslayeɣ s tefransist twalaḍ s anda nessaweḍ  nniɣ-as   ulac asaḍuf i igedlen asemres n tefransist 
yenna-d d tanaḍin n uneɣlaf amaynut tḥettem ɣef yimestanen ad smersen tutlayt taɣelnawt
nniɣ   ayɣer i as-tessemmaḍ tutlayt taɣelnawt ayɣer mačči tutlayt taɛrabt  
yenna-d s zzux d nnefxa ur nesɛi lmaɛna   sel a  nekkni d inezzurfa ur nxeddem ara tasertit nekkni nessanas isuḍaf n uwanak azzayri u awanak azzayri amunan yeqqar-d yessefk ɣef yimestanen ad smersen tutlayt taɣelnawt yellan d tutlayt taɛrabt
uma tafransisst d tutlayt taberranit d tutlayt n umnekcam yernu waqila amnekcam yeffeɣ yakan seg tmurt-nneɣ 
nniɣ   tamharsa tafransisst nḥareb-itt s tutlayt-is
ur ẓriɣ ara ma teẓriḍ belli alɣu n umenzu n wunbir yura deg tazwara s trumit suqlen-t-id s taɛrabt umbaɛd yernu tuget n yimḍebbren d yimeqqran n tegrawla llan d ifransawalen 
yegzem-iyi awal yenna 
 ur bɣiɣ ara ad kecmeɣ yid-k deg uskasi aserti
mmeslay s taɛrabt neɣ susem
asaḍuf d asaḍuf 
xemmemeɣ ciṭuḥ dɣa nniɣ-as   ad d-meslayeɣ ihi s tentala taɛrabt
ur cukkeɣ ara tettwaḥseb d tutlayt taberranit  
ɣileɣ dayen nufa tifrat i wugur maca mi s-fkiɣ asarag n ustan akken ad t-yessidef deg ukaram yenna   isaragen n ustan yuran ad ilin daɣen s tutlayt taɣelnawt 
kkreɣ akked yimestanen niḍen yellan din
maca anezzarfu-nni ur yecliɛ ara deg-neɣ
neccetka ɣer win iwumi ssemman medden
 aɣerraq 
yenna   fehmeɣ ugur-nwen maca ulac acu zemreɣ ad awen-xedmeɣ
tanaḍin d tanaḍin
yernu ad awen-xebbreɣ d akken anezzarfu-agi amaynut yesɛa yiwen deg lɛesker i ibedden ɣer yidi-s yettḥuddu-t
teẓram axir-iw amek i tleḥḥu tmurt-nneɣ
ur tturareɣ ara s uɣrum n warraw-iw
ma tuɣem awal-iw lemdet taɛrabt neɣ awit-d albaɛḍ ad ken-iɛiwnen deg useɛreb n warraten-nwen 
mi d-neffeɣ yenna-yi-d yiwen seg yimestanen i yesnecnicen belli laɛǧeb-agi yesselḥay-it yiwen n ukulunil kra qqaren d gma-s n tmeṭṭut tis snat n yiwen n ukulunil tin i iteddun yid-s deg yinigen ibaxusiyen ɣer tmunaɣ n yuruba
am wakken i tettwaliḍ nekk ɣriɣ deg tallit n fransa deg lawan-nni neqqar taɛrabt yiwet n temsirt deg waggur ulac win i as-yefkan azal
ula d tantala taɛrabt ur tt-ssineɣ ara
nekk d aqbayli seg temdint n ɛin-el-ḥemmam
tameṭṭut-iw kif-kif
deg uxxam nettmeslay s teqbaylit kan
aql-iyi s tidet deg lmerta
ad beddleɣ tawuri-inu ɣer taggara n ddunit-iw 
suɣeɣ s lferḥ d tumert 
ad ddmeɣ leḥwali-w ad laḥqeɣ at-yiḍarren iberkanen 
nitni d ifransiyen uɣalen ɣer tmurt n lejdud-nsen
maca nekkni sani ad nruḥ  ɣer tmurt n leqbayel  aseɛreb ad tt-yaweḍ yiwen n wass
tutlayt taqbaylit d tantala taɣerfant ur tettwaru ur tettwaɣer yernu ur staɛerfen ara yis-s s talɣa tunsibt
yessusem ciṭuḥ yerna-d deg wawal-is 
maca yewwi-k-id rebbi deg lawan
yenna-tt-id s tantala taɛrabt ula nekk ulseɣ-as deg wul-iw  yewwi-yi-d
rebbi d tidet kečč tettnadiḍ ɣef tannant ara k-yeldin tiwwura n twuri n umastan nekk ḥwaǧeɣ win ara iyi-iɛiwnen deg tsuqilt n warraten yernu ttxemmimeɣ s tidet ad lemdeɣ taɛrabt
qebleɣ asumer-inek
ula d nekk d tagnit ideg ara lemdeɣ deg-s tafransisst
nemtafaq
ttaḍsaɣ seg wawal n  nniɣ 
d keččini
yezmumeg yenna    ack-iten wawalen-agi maca ini-yi-d anwa i ten-yuklalen s tidet 
ibedd isellem fell-i dɣa walaɣ udem-is amek i yennecraḥ
imir-n faqeɣ belli d alemmas deg lqedd d ṭṭɛafa n tfekka-ines kan i t-id-yeskanyen d awezzlan
akka i kecmeɣ ɣer twuri n umastan seg tawwurt-ines tahrawant
timlilit akked si nasser tura ad tt-id-iniɣ s zzux i iɛeddan fell-as ugar n snat n tmerwin n yiseggasen tbeddel tikli n tudert-iw
yid-s i lemdeɣ tawuri n umastan d wuffiren-ines lhan neɣ dir-iten
lemdeɣ belli asaḍuf d arekti tzemreḍ ad t-tɛerkeḍ amek i k-yehwa
yuɣal si
nasser d ameddakkel d amidaw nettemɛawen ar iḍ-a deg waṭas n yiwezla
tennerna tdukli-nneɣ mliḥ asmi neṭṭef rray ad nesbedd yiwet n tesqamut ara iḥudden ɣef yimeḥbas isertiyen d yineɣmasen
yeqqim ibeddi-nneɣ ɣer yidi-s n yimeḥbas n umussu amaziɣ d lecyux n umussu ineslem d amselɣu s wayes nettzuxxu acku yerra-d i twuri n umastan lqima d wazal-is umbaɛd mi tt-ssamsen wid yettazzalen deffir n yidrimen d udabu
ulac acu ara ffreɣ fell-awen ma nniɣ-awen-d lliɣ ttwaliɣ deg tawuri n umastan s yiwet nniya d tameqqrant
ayen i yi-ijebden deg tazwara ɣer twuri-agi d idrimen
yernu yessefk fell-i ad staɛerfeɣ belli kniɣ ddaw n uɣway n yidrimen d tlawin
sin-agi ur zmireɣ ara ad d-beddeɣ mgal-nsen
acḥal i swiɣ seg snat n tliwa-agi yesderwicen
acḥal d abrid i skerkreɣ nnif-iw deg waluḍ-nsen
maca ɣas akken iqurar-ines fessusit ɣef tid i t-ittekken seg udabu
urǧin yesseḍmeɛ-iyi udabu am wakken i teḍra i waṭas seg yimidawen-inu i irekḍen imenzayen-nsen ḍelmen imdanen ulac acu xedmen skecmen-ten ɣer leḥbus acku iruḥ-asen-d lamer seg uwsawen dɣa uɣen imekwan kra deg-sen uɣalen d ineɣlafen
akkagi i lemdeɣ seg si nasser
maca ɣas akken amastan ɣur-i d win yettḥuddun ɣef wid yettuḍelmen ɣef teɣtas
ẓriɣ yakan kra n yisura skanayen-d amek i ixeddem umastan akken ad isellek wid yettuḍelmen seg terdayin ur nesɛi lsas wa ad yessemneɛ imi seg-sen yiwen n uneḍlib i iqerra-nsen seg lfinga
zgiɣ ttbeddayeɣ ɣer tama n i d-ufrareɣ ttwaliɣ-ten dima yigellilen ttwaḍelmen dɣa ttnadiɣ ɣef tsebbiwin i ten-yewwin mebla lebɣi-nsen ɣer wanɣa
ineḍliben d yimakaren awer ffɣen seg ṭṭlam n bu-yikurdan
maca wehmeɣ mliḥ mi bdiɣ taɣuri n yikaramen iɣef xeddmeɣ akked si nasser
cfiɣ asmi ɣucceɣ fell-as mi yeṭṭef yiwen n uwezlu n yiwen n usekran i yenɣan kraḍ n yiɛeggalen n yiwet n twacult  ababat tameṭṭut-is d mmi-tsen n mraw n yiseggasen deg yiwen n ubaxix n ubrid
yegla-d s usgujel n kraḍ n warrac meẓẓiyet deg laɛmer
nniɣ-as i si nasser 
amek i tqebleḍ ad tḥuddeḍ yessengren tawacult s lekmal-is 
yerra-yi-d 
ayɣer ur t-tettḥuduɣ ara 
acku d aneḍlib
mi inehher tuɣ-it d asekran yernu ɛlaḥsab aneqqis n yimsulta ṭumubil-ines tella tettazzal mliḥ ur tquder ara asaḍuf am wakken ur teḥbis ara ɣer usɣal n yibeddi dɣa tewwet ṭumubil n twacult-agi i yewwḍen laɛfu n rebbi
ɣef waya skecmen-t ɣer lḥebs seg laɛḍil ad iɛeddi deg ccraɛ
tenniḍ ihi yessenger tawacult
llan aṭas n yinehharen ur llin ara d isekranen xedmen ibaxixen gellun-d ula d nutni s ungar n waṭas n twaculin maca ɣas akken ur ten-skecmen ara ɣer lḥebs ur ten-urdin s wanɣa
maca mi ara nwali igemmaḍ ad ten-naf kif-kif-iten  timenɣiwt n yimdanen imeɣban ulac acu xedmen
maca ameddekkel-nneɣ tuɣ-it d asekran
yernu yeẓra s wacu tgellu tenhart ma yesker umdan
d acu n umgired yellan gar tmasit n usekṛan-agi d tmasit n unehhar ur neḥbis ara sdat n tafat tazaggaɣt dɣa yenɣa albaɛḍ  anehhar-agi ula d netta yeẓra yella umihi ma ur yeḥbis ara sdat n tafat tazeggaɣt neɣ ma yezger i ujerriḍ awraɣ deg yimekwan uḍyiqen
d tidet ayen i d-teqqareḍ
ɣas akken imsulta ad ḍeggren amezwaru deg lḥebs maca wis sin ulac acu ad as-xedmen ad yuɣal s axxam-is
ur ufiɣ ara acu ad as-rreɣ
yerna si nasser ikemmel deg wawal-is 
d inɣiyen n tallit tatiknuluǧit ar tura mazal ur tt-yefri ara usaḍuf yid-sen
anɣi deg usaḍuf icudd ɣer nniya n win i t-ixedmen ma yella s tidet yebna ɣef ccer mačči ɣer yiqurar swyes igellu
s unamek niḍen ma yella baɛmada i t-yexdem
win ara yewwten albaɛḍ s ujenwi yettwaḥseb d aneḍlib acku yenwa ad yuqem ccer ma yella d abaxix n ṭumubil ulac nniya-nni n ccer deg lasel
d acu ara as-nexdem ihi  d wagi i d ugur n teɣdemt ama i unezzarfu neɣ i umastan
tigawin n umdan ddsent kersent yewɛer fell-aneɣ ad tent-nefreq s sshala gar lxir d ccer
teɣli-d tsusmi gar-aneɣ kra n lweqt sakin yesseqsa-yi-d si nasser 
ɣur-k keččini d acu-tt tawuri n umastan 
ad iḥudd ɣef wid yettuḍelmen
kečč d arumansi iban teɣriḍ
nniɣ-as s unecraḥ 
ɣriɣ-as  imeɣban  yegzem tasa-w
s tidet teɣriḍ ungal-agi  tafransisst n tewɛer
ɣriɣ tasuqilt-ines ɣer taɛrabt d ungal i d-yeffɣen deg tmurt n lubnan
ah
lmuhim ilaq ad teẓreḍ belli tawuri n umastan d aḥuddu ɣef yal yiwen yurdan s wanɣi ɣas iqqer-d yis-s mebla ma nefka azal i wayen yexdem
anamek n uḥuddu ɣef yineḍliben mačči d aɛǧab i aɣ-yeɛǧeb wayen i yexdem
anamek n uḥuddu d tikci i win yellan deg lḥebs yakk allalen i as-ilaqen akken ad iḥudd ɣef yiman-is acku acḥal d abrid i nufa ttwaḥebsen deg lbaṭel
tura ma iban-d ayen i yexdem d tidet s ttbut ad yawi tarrut ɛlaḥsab asaḍuf
akka i uɣaleɣ d amastan
d zzher i yi-yeldin tiwwura ɣer twuri-agi
nabil nemḍel-it ass-a umbaɛd taẓallit n lɛesr
aṭas i nɛeṭṭel deg ssbiṭar
sserwan-aɣ tazzla deffir n lekwaɣeḍ
urag sya wayeḍ syihin
yernu yal tikkelt nessutur deg yiɛessasen d tullas n tmarit neɣ n ssikritarya ad aɣ-ɛiwnen akken ad naf aɣella n umeẓlu iwakken ad aɣ-yezmel neɣ ad-aɣ-yestenyi arraten-nni i aɣ-ssutren
tcetkayen irkelli ɣef lxedma i ten-staqfen
s nnefxa i ttaṭṭafen amru ad bdun sakin acetki ɣellin-d kan ɣef uqerruy-iw deg uxeddim ttqelliben fell-i deg ssaḥ ulac d aḍu kan  lfayda d nitni i tt-yewwin tiwuɣa d nekkni i tent-ibubben ad luzinat n yisaffagen yettafgen gar tɣileḍ sefraken yimtiwgen
dayen ula d imasayen imeẓyanen yekcem-iten waṭṭan n temɣer n ccan uɣalen ttwalin imdanen seg yigenni
mi ara tefkeḍ i unawar adabu n uzmal yettuɣal d azrem axeddim-is yuɣal d tuqqsa kan yernu ur tselleḍ ɣef yiles-is ḥala   akud-inu ɣlay yettwaḥseb s ddqiqa tura ad nejmaɛeɣ akked mass anemhal  ɣur-i ccɣel deg tenmehla
 d tagi i d lezzayer
yal yiwen yebna tigduda deg uqerruy-is yesselḥa-yi-tt s leqwanen-ines netta
ur nessaweḍ ara ad nessuffeɣ tafekka armi i inessef wass nerfa mačči d kra qrib ad neṭṭerḍeq
nruḥ srid s axxam anda i t-nessers deg usalun iɣef yemmeɣ leḥzen d yimeṭṭawen kra nufa-ten deɛɛun sidi rebbi s rreḥma ɣef umerḥum ur nɛeṭṭel ara neffeɣ ad nerǧu deg tlemmast n umraḥ n uɣerbaz alemmas
racid benɣusa yessusem kan ur yeẓri ara akk ayen i iḍerrun din ad as-tiniḍ d taɛeqqact n lehyuf i yečča
deg tsebḥit-nni daɣen ur yembawel ara maḍi netta i yuɣen tannumi ireffu mebla ma tella ssebba tameqqrant
yeqqim kan yettraǧu deg-i ur iḥerrek ara nekk seg tama-w ur ḥbiseɣ tazzla gar tgennariyin imeqqranen ttqellibeɣ ɣef yimasayen rekkmeɣ reggmeɣ weḥd-i am uderwic
mi yedden ṭṭhur muqqleɣ ssaɛa-inu sakin muqqleɣ-t netta ur iḥerrek ara irkelli yesbek
nniɣ-as s uɛeggeḍ akken ad iyi-isell 
d lawan ad nruḥ ɣer tmeqbert
yeldi allen-is brarḥent ad as-tiniḍ seg uqeggel i d-yuki yesrugmet kra n wawalen ur negzi ara sakin yeṭṭef ddruǧ akken ad yali s axxam
nekker-d neḍfer-it mebla axemmem
abrid ɣer tmeqbert yeččur s waluḍ d yibellaɛen n waman
s ṭṭul n yiḍ ur yeḥbis ara ugeffur
tagnawt berriket s usigna i iɣummen tamdint
ula d asemmiḍ yessenta accaren-is deg tizi-agi taɛlayant i iqublen illel seg tama n ugafa d yignan n mitiǧa d yidurar n ccriɛa seg tama n wunẓul yexdeɛ yakk wid yeqqimen s yiselsa n unebdu
deg wussan n ugeffur ḥezzneɣ mliḥ acku tettekkes-as i temdint ula ciṭuḥ n ccbaḥa-nni i tesɛa
ini n ssiman yettaɣ yakk iɣurab ur nettwasebɣen ara seg tallit n
sidna nuḥ
aluḍ yettaččar iberdan
tikli n ṭumubilat tettiwɛir mliḥ
yettuɣal yinig ɣas d awezzlan d tarrut ara k-yessuffɣen laɛqel
deg tallit-agi i tselleḍ imdanen reggmen neṭṭqen s yir lehdur
nesseḥbes ṭumubilat ɣef ubrid yessan s ugudrun
uzzleɣ akken ad ten-ɛiwneɣ deg urfud n nneɛc am wakken i xedmeɣ deg ssbiṭar
maca zwaren-iyi kra n yilmeẓyen jehdit mačči d kra kra deg-sen s yiččumar d yiqendyar kksen-aɣ nneɛc seg yifassen-nneɣ sersen-t ɣef tuyat-nsen dɣa serḥen-as s tazzla ɣer tmeqbert ur cliɛen deg waluḍ ur sen-tuqiɛ deg yixejḍan n waman ttalsen s uɛeggeḍ   la ilaha illa llah 
la ilaha illa llah
banen-iyi-d d iberraniyen
muqqleɣ ɣer kra n wudmawen ahat ad ɛeqleɣ yiwen deg-sen
ulac  ur ten-walaɣ ara uqbel  dagi i ten-tuɣ ttraǧun deg-neɣ  tuɣ-iten deg umraḥ n uɣerbaz alemmas maca ur rriɣ ara tidmi-w ɣur-sen 
ssikdeɣ ɣer racid limmer ad iyi-d-yini kra
yezmer lḥal ttilin-as ɣas seg mbaɛid  rraw n watmaten n leɛmum neɣ n lexwal
ufiɣ ulac acu i ibeddlen deg-s teɣli-d fell-as twaɣit dɣa yeggugem
tuɣal-d ɣer wallaɣ-iw tugna n
nabil mi yeẓẓel ɣef lqaɛa ddaw n umesbaḥ s yiselsa-ines n
afɣanistan
hatta tiyita n udfel s aqerruy-iw i yi-yesfaqen
amek i yi-truḥ tidet-agi
ḥemdeɣ yakuc mi yeɣleq racid ɣef yiman-is yakk tiwwura tili atan irekkem seg wurfan ur yettaǧǧa ara wid yenɣan mmi-s am wakken i sen-yessawal ad ḥeḍren i tenṭel-is
ad nɣen lmegget wa ad ttrun deg tenṭel-ines
iban ulac acu ad asen-yeǧǧ ad ten-yergem wa ad ten-yesseɛseq
ireffu ɣef wulac yernu ur ixeddem ara leḥsab i yinalkamen n tigawin-ines
ǧǧiɣ iberraniyen-nni ad kemmlen abrid-nsen s tazzla nekk kemmleɣ abrid-iw s laɛqel kan uggadeɣ ad ccḍeɣ deg waluḍ
d tidet nekk d mmi-s n taddart sɛeddaɣ temẓi-inu irkelli d tazzla gar yiberdan n umadaɣ d tẓegwa ttaliɣ tsubbuɣ maca uɣaleɣ mi ad mmektiɣ imekwan-nni d uqrur-nni amcum iqerreḥ-iyi lḥal mačči d kra
ccfawat-agi ttuɣalent-iyi-d deg tegnatin n leḥzen d ticeqqufin kan mi ara qqimeɣ weḥd-i ttbadaɣ mgal-nsent ttuɣalent ɣur-i mebla anaɛruḍ dɣa ad rreɣ yakk tiwwura akken ur keccment ara ɣur-i
yernu gulleɣ ur ttuɣaleɣ ara s imeḍqan-nni seg wasmi temmut yemma umbaɛd n tmettant n gma i tt-yerẓan seg daxel yekkes-as lbenna n tudert
lliɣ d aqrur ameẓyan yeskerkiren iḍarren-is deg yicifaḍ iqdimen qersen ur k-ttḥamin ɣef usemmiḍ wala ɣef tubezgin neɣ ɣef waluḍ
tura uɣaleɣ d amastan yesɛan deg uxxam-is seddiset n tyugwin n yissebbaḍen ɣlayit sefḍeɣ-tent yal tikkelt mi ara ffɣeɣ
yernu tura ur sseɛyayeɣ ara iḍarren-iw ṭumubil tekkes-iyi ugur n tikli ɣas ulamma i twinest n lmitrat
ɛuhdeɣ iman-iw ad meḍleɣ lḥif aberkan i lebda
yettbin-d seg berra am wakken meḍleɣ-t s tidet maca yugi ad ifareq ccfawat-inu yuɣal yezdeɣ-iyi yesseɛya-yi yettarez-iyi ɣur-s i waṭas n lweqt
win ara i yi-iwalin ttzuxxuɣ s tkustimt-inu tahuskayt s tekrabaḍt-inu d yissebbaḍen-iw yeṭṭiriqen ad t-terkeb tismin acku ad yiɣil deg lǧennet i ttidireɣ
ɛeddi ɣef uɛemmi-k telsiḍ ur yeẓri ɣef wacu tensiḍ  ayen yeffren d uffiren n dir-i ddaw n tlaba-agi d ccfawat qerriḥen ur ten-tekkes ara ula d tamnafet n yigelliden n wagim n yuḍan d yiwen n yiḍ
ussan-agi ineggura zgiɣ deg tmqebrin
ad yester rebbi
ur ḥemmleɣ ara ad beddreɣ ayen n dir
d yir lfal  iḍelli kan neḥḍer i tenṭelt n sin seg seddis n yimsulta yemmuten deg tcerket n yiḍelli
d arraw n ɛin-el-kerma
wiyaḍ wwin-ten ɣer tudrin-nsen akken ad ten-meḍlen
timeqbert teččur s yiselsa tizegzawin d leslaḥ
kra kan seg yimezdaɣ i iḥedren tinṭelt yernu uɣen tannumi zewwiren ɣer tmeqbert mi ara yettwamḍel walbaɛḍ ssnen-t neɣ ur t-ssinen
ɣer tuget n lmumnin d lwaǧeb am wakken tella deg yisɣanen niḍen
uɣalen medden ttmuqulen tigawt n tuddin deg tneṭlin s wallen n tnezzut ɣur-sen d tagnit anda ad jemɛen amur ameqqran n lḥasanat akken ad kecmen ɣer lǧennet
tesderwec-iten lǧennet n yakuc mi uysen seg lǧennet n umdan
ɣef waya nettwali imdanen xedmen seg wul yal tigawt i igellun s lḥasanat
ad slen kan tella tanṭelt n walbaɛḍ ad ǧǧen lecɣal-nsen wa ad azlen ɣer tmeqbert i d-yezgan tura deg tlemmast umbaɛd mi tt-ttuɣ ɣef rrif n ɛin-el-kerma asmi tella d tameẓyant
amdan d uḍɛif sdat n tmettant ladɣa ma mačči d tin n
rebbi am ubaxix n ubrid neɣ timenɣiwt
ttwalin deg yibaxixen-agi d afus n leqder i yekkaten kan yezmer ad ten-inal ula d nitni ɛla ɣila
ɣef waya ttemyizwaren ɣer tneṭlin ad ten-tafeḍ ttmeslayen mebla aneḥbus ssawalen i teḥkayin yessewhamen ɣef yibaxixen yeḍran aṭas aya deg lqern n ddunit am wakken bɣan ad ssizdgen iman-nsen seg lxuf n tmettant i ten-izedɣen ad as-tiniḍ s ibeddi-nsen ɣef yiri n uẓekka bɣan ad siḥnen ul n tmettant akken ad ten-tezgel
maca ass-a wehmeɣ mi ur ten-walaɣ ara deg tenṭelt
yenna-yi-d umastan buɛlam seɛdun iwumi ssawalen yimidawen-is takubanit n buɛlam i yisallen acku ulac asali i as-yettruḥun yesla-d sɣur ukewwac tasebḥit-agi d akken teffeɣ-d yiwet n lfetwa i igedlen aneḥḍur deg tneṭlin n yimsulta yettwanɣan
anwa i d-yessuffɣen lfetwa-agi  ẓran irkelli wid i tt-yessuffɣen maca ulac win i izemren ad ten-yessenzen
tenṭelt ssuffɣen kra n yimsulta taggara n timeẓyanin-nsen bdan tiyita n rrsas ɣer yigenni
d tiririt n ttar i bɣan ad sbeggnen s tigawt-agi neɣ d tuggdi i ran ad snejlin seg wulawen-nsen  udmawen-nsen berrikit seg wurfan allen-nsen ččurent s ddɣel d lbeɣḍ
beggsen i umennuɣ
qrib i d-tuɣal tmeqbert-nni d annar i uselmed n usemres n leslaḥ amer ur yessekcem ara iman-is yiwen n ufesyan i yerran talast i lkarnafal-agi
rriḥa n lbarud tɛeṭṭel deg yinzaren-nneɣ
iban ur yaɛǧib ara lḥal i yimsulta imi d iserdasen i iḍefren imzernanen i sen-irewlen
si aḥmed yella ɣef uqerru n wid yerfan
azekka-nni tameddit mi d-ruḥeɣ ɣur-s s axxam n yimsulta akken ad waliɣ acu i as-yeḍran i yusef ɛeyyaci win i ttḥudduɣ yenna-iyi-d llan kra n yisallen i d-yeqqaren yakk imeḥbas rewlen anagar yiwen ufan-t yettwajreḥ dɣa wwin-t ɣer ssbiṭar
xemmemeɣ ad ruḥeɣ ɣer ssbiṭar maca ẓriɣ amejruḥ deg tegnatin yecban tigi ttɛassan fell-as mliḥ acku yettuɣal d inigi ayiwan ḥala netta i izemren ad as-yinin d acu yeḍran s tidet
ḥala ameddakkel-iw si aḥmed i yi-d-yegran akken ad iyi-yefk isallen i ḥwaǧeɣ
ruḥeɣ ɣur-s armi tɛedda lmeɣreb zriɣ deg lweqt-nni ineɣess fell-as ccɣel i d-yennernan fell-as ass-nni
ur yerǧi ara iseqsiyen-inu
ɛeggu d truẓi banent ɣef wallen-is akked ɣef tergagayt n taɣect-is
 acu ad ak-d-iniɣ a gma ɛebdelqader  ur cukkeɣ ara llan wawalen i zemren ad gelmen tucmit-nni i walaɣ tanezzayt-agi  tiwelfin nuɣ tannumi nettwali-tent kan deg yisura n lxuf
tettḥaz-aɣ kan mi ara tent-nwali acku neẓra d ddikur kan imawlan-is ttuɣalen srid ɣer taḍsa asmi ara kfun asewwer
maca ayen walant wallen-iw tikkelt-a ur yelli ara d ddikur
d tifekkiwin tiɛeryanin kksen fell-asent sser kksen-asent iselsa unsiben d leslaḥ-nsen ukren-ten rraw n leḥram akken ad ten-sxedmen deg tsergalin-nsen neɣ mi ara ẓeḍmen ɣef yimdanen deg yiḍ
tuget deg-sen mezzlen ttwawten s yijenwiyen ad tegzem tasa-k
iqerra-nsen qrib ad qelɛen ɣef tfekwin-nsen
iban tuget deg-sen ur mmuten ara s rrsas dɣa kemmlen fell-asen lewḥuc-nni s yijenwiyen
cwi kan wwḍen yisexsayen uqbel ma ttečč times ayen yellan yakk deg ukamyun sensen times dɣa smenɛen tfekkiwin seg tmerɣiwt
nekk i iḥesben iman-iw d bu-tissas ulac acu ara yessagden ur skidibeɣ ara fell-ak feqɛeɣ mliḥ ḥulfaɣ i lemrar d terẓeg deg yimi-w qrib i rriɣ ayen yellan deg uɛebbuḍ-iw
umbaɛd mraw d semmus n yiseggasen deg twuri-agi n umsaltu urǧin walaɣ lḥaǧa i yessexlaɛen am wayen walant wallen-iw
acu-t ddɣel-agi i zedɣen ulawen-nsen akken ad kemmlen ɣef yimejraḥ s talɣa-agi  inselmen imezwura llan am wakken nessen uqbel mi ara d-snulfun ilugan n ṭṭrad deg tallit tamirant ttqadaren izerfan n yimeḥbas-nsen
d acu-t usaḍuf iɣef leḥḥun wigi  anagar imakaren war tiruggza i ineqqen imejraḥ seg yimsulta neɣ wiyaḍ akken ur sen-ttfiqin ara
maca wigi la aɣ-qqaren bɣan ad sbedden lxilafa tineslemt
d acu-tt lxilafa-agi ara ibedden ɣef tmenɣiwin 
furṣeɣ tallit-nni n tsusmi akken ad t-sseqsiɣ ɣef yisem n umeḥus yettujerḥen
maca ur iyi-d-yerri ara ikemmel kan deg wawal-is am wakken ur yesli ara i tuttra-inu
 deg tazwara newweḍ kan ɣer tqenṭert n  tsefsaft  nxemmem ad neḍfer wid i ten-yewwten
maca tisestanin d tsunḍiwin yemgaraden skerfent-aɣ
ruḥent-d kra n ṭumubilat tiberkanin ta deffir ta rekben-tent yifesyanin ttaken-d tisunḍiwin ta ur tesɛi assaɣ d tayeḍ
qerḥent-aɣ tmeẓẓuɣin-nneɣ seg ssuɣat d zzux-nsen mebla lmaɛna
myekcamen lumur tluɣ tegnit
mxalafent tmuɣliwin ɣef tezmert n ucengu d yiberdan i yuɣ deg trewla-ines
ula d yiwen ur aɣ-iccawer ara
ula d yiwen deg-sen ur d-yessuter rray-iw
usan-d s kra n tenfaliyin am   ad ten-nessuffeɣ seg yiɛebbaḍ n tyemmatin-nsen
ad ten-nessenger am tizit 
zmumgeɣ ciṭuḥ xemmemeɣ s usqecmeɛ  ur nessaweḍ ara ad nessenger ula tizit n tidet i d-yettemɣen ɣef yixxamen mi ara yeɣli yiḍ isufar yellan deg tmurt neɣ wid i d-yusan seg berra ur ssawḍen ara ad ten-kksen
uqbel mi ara nxemmem deg usenger n tizit yessefk fell-aneɣ ad nessizdeg idciren seg yiguduyen ad nekkes amalus yeččan imekwan ideg nettidir u nettrebbi tarwa-nneɣ
yenna-d yiwen n ufesyan bu-laɛsis akkenni ad as-tiniḍ d tameṭṭut s tadist   ẓriɣ tteffren deg yidciren iɣerfanen deg yitemma ifuḥen deg lfirmat yezzin i tudrin d temdinin
ad nqelleb ixujḍan n yiɣerdayen-agi yiwen yiwen
u ma terra-aɣ tmara ad d-nawi abilduzir akken ad ten-nhudd ɣef yiqerra-nsen
d inawen ilmawen ssebba-nsen d urfan
bɣan ad sengren imezdaɣ igellilen tezzmen-ten ɣef yibeddi-nsen ɣer tama n yineslemẓra imnafqen ayɣer ur ten-steqsan ara ɣef ssebba n yibeddi-agi ɣer yidis-nsen  amer slan ciṭuḥ kan i wayen suturen amer uɣen-asen awal tili ur nettaweḍ ara ɣer ṭṭrad-agi war udem
iserdasen n fransa yernu neẓra d acu-tt
fransa sin n yigiman n lɛesker akked lujistik n urakwal
aṭlanti yellan deffir-s ur tessaweḍ ara ad terkeḍ aɣref-agi yettwassnen s nnfaq yernu deg tallit-nni ur iɛedda ara tẓa n yimelyan n yimeɣban ur sɛin acemma ur ɣrin ara
ass-a ata yewweḍ ɣer kraḍet n tmerwin n yimelyan ma yeddukkel deg nnfaq-ines yessexdem yakk tazmert-ines ulac win i izemren ad t-yernu ɣas yekseb iserdasen n
hitler
inessef wass ur msefhamen ara ɣef wamek ad xedmen akken ad ten-ḍefren
yernu ikemmel-as ugeffur i yebdan tiyita
anda ffren yimzernanen-nni  acḥal deg-sen 
d iseqsiyen mebla tiririyin
adcir n  lebrarik  yezga-d deffir n umkan anda ndan tacerket-nsen
d tiwinas n yitemma i d-yezgan ɣef leryaf n wasif
yernu imezdaɣ n udcir-a bedden d yineslemẓra tuget n yimeɣnasen-nsen d wid iɛemren asqamu n tɣiwant kkan-d seg udcir-a
asmi d-yusa buḍyaf ṭṭfen amur ameqqran deg-sen rran-ten deg leḥbus n sseḥra
maca sserḥen-as ledwar-agi ineggura
yessusem kra n lweqt yeqqim yettxemmim
nniɣ 
wwḍen-aɣ kra n yisallen i d-yeqqaren wid iwumi sserḥen fsin am lmelḥ ur neẓri sani ruḥen
kecmen ɣer tigawt tuffirt anamek n waya ddan d trebbuyaɛ timselḥin
d tidet deg ledwar timezwura llan ttasen-d ɣur-neɣ akken ad zemlen ɣef yizmamen n tihawt sakin bdan ttbanen-d yinabayen wa deffir wa
nuzen irgazen-nneɣ ad nadin fell-asen deg yixxamen-nsen tiririyin i aɣ-d-ttakkent tlawin-nsen wezzilet  ulac-it
ma ḥetteten yirgazen-nneɣ ad aɣ-d-rrent s yiwet n tririt s talɣa n terdayt   iruḥ-n ɣur-wen ad yezmel ɣef uzmam n tihawt ur d-yuɣal ara 
neɣ  usan-d yirgazen-nwen deg yiḍ wwin-t
 nqelleb yakk ixxamen nuqem tisergal deg yiberdan nekcem s ixxamen deg yiḍ ulac acu nufa
ur nufi ara iqerra dɣa neččur leḥbus s wid i sen-yettilin ncuk deg-sen
am wid irewlen ass-a
swa swa 
tadyant teḍra deg tnezzayt yeshel fell-awen ad ten-tḍefrem wa ad ten-teṭṭfem
iserdasen tamsulta tamsetla tatersant-agi irkelli ur tenfiɛ i ucemma
ayen i d-teqqareḍ d tidet tatersant-agi ur tenfiɛ ara
tatersant taẓayant ur tettḥerrik ara alamma wwḍent agim n tsunḍiwin
 aɣerrabu ma ṭṭuqten deg-s rreyas ad yeɣreq kečč d lmir nekk d lmir anwa ara inehren iɣyal ihi 
d tagi d tilawt-nneɣ
uggten rreyas uggten ccifan ḥekkmen irkelli yal yiwen deg-sen yettak tisunḍiwin-ines deg taggara ulac win ara yembawlen
tasunḍa tneqq tayeḍ
lemɛawna n yiserdasen armi d tameddit i d-tewweḍ imir-n kan i yebda yekkat ugeffur
d tidet amḍan n yiserdasen meqqer
maca ma ten-tawliḍ amek i leḥḥun amek i ttaṭṭafen timekḥal gar yifassen-nsen ad ten-tɛeqleḍ seg wid yesɛeddayen lɛesker
d učči i ten-ttaken i yimrad n ṭṭrad am wakken i d-qqaren
d asfel i tegduda n lbaṭaṭa d yijiniralen n lbanan d lkiwi
uɣen amkan wa deffir wa s laɛqel kan ad as-tiniḍ d ifekrunen allen-nsen zgan ttmuqulent ɣer deffir ttganin kan aɣelluy n yiṭij ttraǧun kan tasunḍa n tuɣalin ɣer deffir ur cliɛen ara s unadi deg wannar yeččuren s umadaɣ i asen-yezzin
tekcem yiwet n terbaɛt seg temsetla ɣer udcir n yitemma tseqsin imdanen ma yella acu i walan
tiririt tban deg yixxamen-nsen i ten-tuɣ mi teḍra tedyant ulac acu walan
slan i tiyita n rrsas am nitni am wiyaḍ
ma d nekkni at-uxxam neqqim kan deg tnariyin-nneɣ nettgani
ṭṭfen yiserdasen tiqenṭert
sbedden tasergelt akken ad hewwjen wa ad luɛjen iɣermanen ur teɛni temsalt n umennuɣ-a
ula d nekk nniɣ-asen ad sbedden tasergelt deg yimi n tewwurt n temdint sɛeddayen yirgazen-inu lweqt-nsen deg usenqed deg tsendyaq n ṭṭumubilat akked deg lekwaɣeḍ n yinehharen ɣas akken neẓra ulac lfayda deg wayen nxeddem
nessekter seg tsergalin deg yiberdan urkiden akken ad nessebgen i medden tazmert-nneɣ
neqqim kan nettrǧu deg tsunḍiwin ara aɣ-d-yasen seg
susmeɣ yiwet n tasint
seqsaɣ  usawen tikkelt d aẓḍam tikkelt niḍen d tuɣalin ɣer deffir ɛla ḥsab liḥala-nsen tikkelt nnecraḥen tikkelt ɣuccen
mmel-iyi-d isem n umeḥbus yettwajerḥen
ah tesmektaḍ-iyi d amejjay yurda s usemres n uɣray deg ssbiṭar-ines i d-yeglan s tmettant
d yiwet n tmeṭṭut i skecmen yimawlan-is ɣer ssbiṭar mi ugin ad ḥebsen yidammen-is seg tazzla temmut kra n sswayeɛ umbaɛd
faqen yimejjayen iwayen i as-yeḍran seɣlin-as tadist bessif dɣa xebbren tamsulta
tessaweḍ-aɣ tsestant ɣer ssbiṭar n umajjay s tewriqt n yisufar i nufa ɣer teqcict-nni
skecmen-t lḥebs seg laɛḍil ad t-carɛen
nufa ameɣbun-nni yettuḍegger daxel n umadaɣ semmuset n tmerwin n lmitrat ɣef tqenṭert
deg tazwara nɣil yemmut
maca yiwen seg yisexsayen yenna-aɣ-d ul-is mazal yekkat
yettwawet s tersast deg yidmaren wwin-t srid ɣer ssbiṭar akken ad t-dawin
deg tidmi-k ayɣer i t-ufan yebɛed ɣef tkamyunt 
aṭas n turdiwin yellan ahat yettwajreḥ deg uẓḍam bɣan yirebraben ad t-awin yid-sen mi sen-yeɣli deg ubrid ɣilen yemmut dɣa ǧǧan-t din
ur cukkeɣ ara ad yili uẓḍam mebla ma ttwajerḥen yimeḥbas
turda tis snat irebraben bɣan ad t-awin yid-sen s yiɣil mi yugi wwten-t s rrsas akken ur yettili ara d inigi
ilaq ad teḥsuḍ mačči yakk irebraben i ulin ɣer udrar
kra deg-sen sɛeddayen ussan-nsen deg temdint leḥḥun deg leswaq mi ara d-ṭṭrad n yeɣli yiḍ tteffɣen akked yirebraben
d yiremmuɛen ulac tin i iwaɛren neɣ yumsen am ṭṭrad-agi
ɣef waya ur ttaǧǧan ara inigan deffir-nsen
anamek n waya tudert n umejjay-a teṭṭef ɣef yiwen n unẓaḍ
atan imir-a seddaw n lɛessa ad t-nerr ɣer lḥebs mi ara d-yerfed ciṭuḥ iman-is
ayɣer deg lḥebs ulac acu ara t-yaɣen  lḥebs yeččur s yirebraben zemren ad t-nɣen s sshala
d tidet maca d tagi d tilawt ur nesɛi ara abdil i waya
sani i iruḥ yusef ɛeyyaci  seqsaɣ iman-iw ɣef tsebbiwin i t-yerran ad yeddu d yirebraben  amek ad yidir umbaɛd  ad yuɣal d arebrab ṭṭafaren-t deg yidurar  ur t-ssineɣ ara mliḥ maca ttwaliɣ-t d amraḍi yettnaɣ mgal takriḍt seg wansi i d-tusa
nɛeṭṭel deg umeslay nekk d si aḥmed newwi-d isental niḍen maca ur neffiɣ ara ɣef usentel agejdan n umennuɣ i yessazzlen aṭas n yidammen
amennuɣ ugin imasayen n tmurt ad as-semmin ṭṭrad acku ṭṭrad yettili d ucengu aberrani mgal tmurt niḍen d ugdud niḍen
maca ṭṭrad i yettilin gar tarwa n yiwen n ugdud iɣef necna ɣef llsal iseḥḥan n tdukli-ines i t-ijemɛen nettak-as yakk ismawen anagar isem-is aḥeqqani
ad naf amedya ɣef waya deg ṭṭrad n tmunent i tugi fransa tunsibt ad as-tsemmi ṭṭrad n lezzayer armi ɛeddan semmuset n tmerwin n yiseggasen ɣef tnekra-ines acku tella tettwali tamurt-a d ugdud-is d amur ulac win i izemren ad t-yebḍu ɣef fransa
tsemma-as tidyanin n lezzayer am nettat am tmesbaniyin neɣ d imerẓiyen gar yiɣarimen iɣuccen d yiɣallen n laman
ayen yaɛnan tanfalit  ṭṭrad aɣarim  awal-agi kerhen ad as-slen yessagad mačči d kra yettwagdel deg umeslay acku astaɛref s waya igellu-d s uhuddu swayes nnumen yakan anamek n waya tidet iɣef tebna yal tmetti d yal anagraw n leḥkem
ma yekker ṭṭrad gar tarwa n yiwet n twacult d baba-tsen ara ibubben tamasit
ma neqbel s usemmi-agi lmaɛna-s d astaɛref s ubrir ameqqran deg usefrek n lumur n udabdu seg tmunnent
ssneɣ si aḥmed seg wasmi i d-yusa ɣer temdint-a semmus n yiseggasen aya
ula d netta yeɣra deg ugezdu n tmussniwin tizerfanin yernu iḥemmel tugrint d yisuḍaf
yezga yettɛawad i tinawt n
 taɣdemt war tazmert d tuḍɛift tazmert war taɣdemt d tamesbaṭlit 
d amenzay ibedd uxeddim-ines
iḥemmel ugar lkulunil hewwari bumedyen i kerheɣ am qeḍran acku ɣef ssebba-s i yemmut gma milud
maca si
aḥmed xelḍent-as yimmektan
anda-tent tilisa n teɣdemt  anda-tent tilisa n tezmert  anda yella umgired gar tazmert s wudem yelhan d tekriḍt s wudem n dir-i 
nezmer ad neḥseb nnfaq ɣef lbaṭel d taɣdemt  nezmer ad nessemres tazmert neɣ takriḍt akken ad d-nawi isallen ara aɣ-yalen akken ad neṭṭef aneḍlib  d ugur i yettmagar yal ass akked yimakaren d yineḍliben uqbel irebraben d wid i ten-yettɛawanen i tetteṭṭef temsulta i tesqqiri deg yixerdusen-ines iɣef temmeɣ nnwa
acḥal d abrid i nefka iseqsiyen-agi nkeccem deg yiwen n uskasi mebla lqaɛ akken ad naf ahat tiririyin ara aɣ-yesqenɛen
ɣef waya tejmeɛ-iyi yid-s yiwet n tdukkli d yiwet n teflest tejhed mačči d kra terra-iyi ur ttsetḥiɣ ara ad as-sbeggneɣ adduden-inu d wayen i yi-yerḥan mebla akukru am wakken ixeddem ula d netta yid-i
yettas-d ɣur-i s axxam deg yiḍ akken ad nsew kra n teqbucin n lbira wa ad nemmeslay ɣef wuguren d lehmum n tmurt-a ur neffiɣ ara seg yiwen n ṭṭrad i yeṭṭfen ugar n uwines armi tekcem deg wayeḍ yeɣleb-it deg terẓeg d lejruḥ
timḍelt n nabil tewɛer-aɣ mliḥ ɣef demma n ugeffur i yewten mebla cceḥḥa
akal yebzeg irkelli yuɣal yettenṭad d yigelzimen d lbalat d ayen i ten-yerran waɛrit i usexdem
maca nnmara n wat-iččumar yessewhem-iyi mliḥ
iḍarren-nsen ẓẓan deg waluḍ armi d tigecrar kra deg-sen tuɣ-iten ḥafi ttḍeggiren akal daxel n uxjiḍ mebla ma yuli-asen ula yiwen n wawal
ulac win ara iserrḥen i ufus n ugelzim seg yiḍuḍan-is armi s bessif
senndeɣ ɣef yiwet n txerrubt kemmleɣ amuqel deg-sen wehmeɣ
sugneɣ iman-iw deg tlemmast n waluḍ-nni s uselsu d ussebbaḍ-inu i yumsen irkelli
ur yi-yaɛǧib ara maḍi ayen sugneɣ dɣa sefḍeɣ-t seg wallaɣ-iw am wakken lliɣ xeddmeɣ asmi i yi-tuɣ d aselmad
deg taggara mi sersen ccahed ɣef uẓekka zzin-as ɣran taldayt neɣ lfatiḥa ɣef terwiḥt-is sakin uɣalen am wakken i d-usan s tuffra
ur ruḥen ara ad walin baba-s n umerḥum am wakken xedmen tuget seg wid i d-yusan ad wajhen zzin-as-d ɣas akken yekkat ugeffur
mɛanaqen s temɣawla mbaddalen kra n tenfaliyin i susruyen s laɛqel yal yiwen seg yirgazen yuɣal seg wansi
imuqel-iyi-d ihuzz aqerruy-is iban ɛerqent-as ciṭuḥ d-yusa iqerra-nsen kecmen deg tuyat-nsen akken ad ten-smenɛen seg ugeffur
walaɣ akumisar deg tenṭelt ileḥḥu kan s laɛqel deg tlemmast n ubrid yessan s wakal
yewwet wul-iw
iruḥ-d ad iwajeh neɣ tella ssebba niḍen i t-id-yewwin 
ccil n wayen yeḍran iḍelli ur ttuɣ ara amek i nɣan nabil
tafekka ur aɣ-tettunefk ara armi tɛedda ɣef tesleḍt n yimejjayen d tira n uneqqis i temsulta
iqerreb-d
si aḥmed ɣer racid isellem fell-as am wakken xedmen imɛezziyen irkelli yejbed iman-is yeqqim yettraǧu
iban yebɣa ad as-yini kra i netta kan
yella umaynut deg tedyant n umerḥum  sakin yerra-yi-d 
si ɛebdelqader 
bɣiɣ ad meslayeɣ akked si racid
ẓriɣ mačči d lawan maca ayen yellan d amaynut deg tsestant tḥettem fell-i ad as-hedreɣ
iban d tamsalt ur nezmir tagganit maca racid atan deg yir liḥala tewɛer mliḥ
ur yenṭiq s yiwen n wawal seg tnezzayt
ẓriɣ  ẓriɣ ɣef waya ttekleɣ fell-ak ad t-id-tawiḍ yid-k ɣer tnarit-inu deg wussan-a mebla ma terra-aɣ tmara ad nessemres allalen-nneɣ
ur yerǧi ara tiririt
yezzi-iyi-d s uɛrur-is s temɣawla sakin yerkeb ṭumubil i t-yettraǧun ɣer yimi n tewwurt n ubrid-nni yessan s wakal
deg yiseggasen-agi ineggura ladɣa seg wasmi yewwi
racid benɣusa taɣtast-ines texser ṭṭbiɛa-s yuɣal ireffu ɣef wulac
yernu tidet kan ddunit ur ḥninet ara yid-s
ɣlin-d fell-as wuguren d imeqqranen am tbuciḍant n yijdi
ad as-tiniḍ tiwuɣa n ddunit irkelli rǧant ad yawi taɣtast akken ad dduklent mgal-is wa ad sberkent ddunit-is
cfiɣ mliḥ ɣef taggara n uzal-nni aḥmayan
aggur n wunbir qrib ad yekfu ula yiwet n tiqit n ugeffur ur d-teɣli ara
azɣal aqesḥan n unebdu i yesfiliten s ḍerru n kra n twuɣa yessaggaden
ḥebseɣ ṭumubil-inu sdat n tewwurt n umraḥ n uɣerbaz alemmas kraḍet n tyitwin ɣef tẓemmart am lɛada qqimeɣ ttganiɣ melmi ad yeffeɣ
yiwet n ddqiqa snat semmuset ur d-iban ara
yettu ttiɛad-nneɣ  maca yesnum-iyi ma yefka-iyi-d awal yezga yettas-d deg lawan
ulseɣ tiyita ɣef tẓemmart n ṭumubil ssuffɣeɣ ciṭuḥ aqerruy-iw akken ad waliɣ axxam-ines i d-yezgan deg wannag wis sin ideg yuɣ tannumi yettḍili-d ɣur-i wa ad yessuter deg-i ad t-rǧuɣ ciṭuḥ ma yettwaṭṭef s kra n lecɣal
ass-nni teɣli-d fell-aneɣ yiwet n tsusmi d taẓayant
nniɣ-as ahat yeffeɣ ad yaɣ kra n tɣawsiwin wa ad d-yuɣal
senseɣ amseddu ssiɣeɣ yiwen n ugarru tamuɣli-inu tettneggiz seg tawwurt tameẓyant n wuzzal ileḥḥu s ɣer uṭrutwar i tt-iqublen gar-asen yella yiwen n ubrid i yettawin ɣer yiwen n udcir yeččuren s tḥuna
ɣer taggara yeffeɣ-d umeddakkel-iw laɛqel kan yeldi tawwurt iḍegger iman-is ɣef ukersi mebla ma yenṭeq s yiwen n wawal
nniɣ 
ini-d meqqar ssalam  tebda  timɛellemt  tḥekkem deg-k wa ad ak-d-temmal d acu i ilaq ad txedmeḍ 
imuqel-iyi-d s wallen ɛyant mliḥ imir-n kan faqeɣ yella acu yuɣen ameddakkel-iw ad ssusmeɣ axir
iwehha-iyi-d s ufus-is akken ad bduɣ tikli uqbel ad yinig wallaɣ-is anda niḍen
neffeɣ seg temdint neṭṭef abrid n yillel i nettwali ddaw-nneɣ racid yeɣleq ɣef yiman-is yugi ad iyi-yini acu t-yuɣen
grarben yiseqsiyen ɣef yiles-iw maca ṭṭfeɣ-ten kra n lweqt uqbel ad ten-ddzeɣ gar tuɣmas-iw
iban d amennuɣ i yennuɣ d tmeṭṭut-is ur yebɣi ara ad yekcef ɣef wuffiren n umennuɣ-nsen
tuget n yirgazen ɣuccen ɣef tlawin-nsen
tezga tewtemt i ikemnen deg uxxam d acetki ur teẓri ara amek leḥḥun lumur amek ttemcubakkent temsal
mi ara tesɛu aqcic wis kraḍ neɣ wis ukkuẓ ad tekkes asɣum n yikerri amḍuɛ ad tessuffeɣ accaren-is i temsed aṭas-aya s tuffra wa ad tessemɣi acciwen s warraw-is asergel-nni ara tt-iḥuden seg lbaṭel n urgaz d usḥillef-ines s berru
ɣas akken ad ikemmel urgaz deg usḥillef-ines maca urǧin ad as-yebru yettaf-d dima ifukal am tuggdi ɣef dderya-ines
mi ara iyi-awḍen imeṭṭawen-agi ttaraɣ nnehta ferrḥeɣ mačči d kra acku menɛeɣ seg twuɣa-a
tikwal tudert d awḥid tif tudert d yiwen ara k-yesqelqen
ɣef waya ad ten-tafeḍ uḍnen irkelli wa s waṭṭan n ssukker wa s walluy n tussda n yidammen wayeḍ s waṭṭan n lmaɛidda yernu urɛad wwḍen seddiset n tmerwin n yiseggasen
uguren ma ṭṭuqten ttuɣalen d annar ideg ttefruruxen ifirusen ara ihudden tafekka n umdan
tafekka-inu tuɣal am udrar i ifessin ddaw-as yakk ifirusen n ddunit
ɛeddaɣ ciṭuḥ seddiset n tmerwin tafekka-inu urǧin i tt-iqelleb umejjay ur ssineɣ ara anezgum s lfeḍl n temdekkelt-iw taɛzizt ur nessin leḥzen tin i ttafeɣ lebda tama-w ma ḥwaǧeɣ-tt
s lfeḍl-is mazal-iyi jehdeɣ ulac acu yuɣen tazmert-iw  d nettat i yessekcamen anecraḥ ɣer wul-iw
tasebḥit-agi wwiɣ tameṭṭut-iw ɣer umejjay
yesduqes-yi-d umeddakkel-iw uɣaleɣ ɣer tilawt muqleɣ ɣur-s ttraǧuɣ ad ikemmel awal-is
ata yefsi takerrist i yiles-is maca ur ikemmel ara awal-is
yessusem i tikkelt niḍen ikemmel amuqel ɣer yigli azegzaw i ɣ-iqublen
iban d tawaɣit i yuɣen tameṭṭut-is yewɛer-as umeslay fell-as
qudreɣ tasusmi-ines kemmleɣ tanhert ttraǧuɣ kan ad ikemmel imeslayen-is
teẓriḍ d acu i yufa umejjay 
d lxir ncallah
anda yella lxir-agi ay argaz 
ur ttqelliq ara iman-ik ulac aṭṭan ur yurǧi usafar-is 
ulac asafar i waṭṭan am ukunsir
akunsir 
ih akunsir akunsir n yidmaren aṭṭan ur nreḥḥem ara
ahat yeɣleḍ umejjay deg umnined-ines  
teẓriḍ axir-iw aswir n yimejjayen n wass-a asileɣ ulac axeddim ad d-yawi rebbi
ala aṭṭan iban-d mliḥ
tesɛiḍ tura ddurt mi tt-wwiɣ ɣer yiwen n umejjay amazzag seg wid yeɣran deg d yiwen seg tsuta-nneɣ seg wid yerẓan iqerra-nsen akken ad awin anefḍis n umejjay mačči am  lmuhim  yetḥeqqeq mliḥ aṭṭan yudef-itt maca ɣas akken yessuter deg-i ad rnuɣ ad as-xedmeɣ rradyuyat
tasebḥit mi iwala rradyuyat yefka-yi-d yiwet n tebrat yenna-yi-d   ur ttraǧu ara awi-tt mebla laɛḍil ɣer ssbiṭar 
maca tameṭṭut-iw yeffeɣ-itt laɛqel ur teḥbis ara imeṭṭawen ugar n waya ccil n uḥellel-inu tugi ad truḥ yid-i ɣer ssbiṭar
ǧǧiɣ-tt teẓẓel ɣef umeṭreḥ tettru ɣef lbext-is
ayen i yi-yeswehmen deg waya tettwali deg waṭṭan-a d tarrut sɣur yakuc
d acu-ten ddnub-agi i texdem tmeɣbunt akken ad yelthu mass n yigenwan d wakal s tarrut-ines 
yessusem yemmekta-d kra i yesfeḍ wakud aṭas-aya seg wallaɣ-is
d taḥkayt taqdimt seg wasmi nemyussan
d acu i texdem nasira tamḍuɛt akken ad tḥulfu s nndama wa ad twali aṭṭan-ines d tarrut sɣur yakuc 
qqimeɣ ttalaseɣ i useqsi-agi deg wul-iw wehmeɣ rǧiɣ melmi ad ikemmel asegzi-ines
teẓriḍ belli tameṭṭut-iw tebda taẓallit
tettẓalla  ur i yi-d-tenniḍ ara d taneɣrimt i tella tumen s tikta tinesfarayin am keččini  ciṭuḥ yeqmec allen-is am wakken
ih akka i tella neɣ akka i tt-ttwaliɣ zik
maca tbeddel s  n tfesniwin
yernu ẓriɣ anta i tt-ibeddlen ulac tayeḍ anagar tameddakkelt-nni yettlusun ajelbab i tt-yettẓurun dima
d taselmadt txeddem yid-s deg tesnawit
tenna-yi-d tettemsefham yid-s u ttemyudlunt
ur ttɛassaɣ tameṭṭut-iw ur sekcameɣ iman-iw deg wassaɣen-is d temddukkal-ines
maca iban ɣelṭeɣ ǧǧiɣ azrem areqman ad yessames tezdeg n wul-is
tameṭṭut s umata d tuḍɛift zemren ad as-ččen allaɣ-is s sshala yernu ur tettaf ara iman-is alamma tekcem daxel n terbaɛt
sakin lqella n tmussni n tmeṭṭut tettara-tt tettamen s ssḥur d lkaramat n lawliya
asmi meẓẓeyeɣ deg taddart-nneɣ tella yemma tessuter deg-i ad dduɣ yid-s ɣer lemqam n sidi lmexfi
din nettaf tilawin zzint-as i uẓekka deɛɛunt seg wul   sidi dawi mmi 
sidi zzwej-as i yelli 
sidi err-iyi-d argaz-iw u err-d ttar seg tnuḍt-iw tamcumt 
sidi ssuffeɣ-iyi seg twaɣit-a
sliɣ i laɛǧeb
deg uxxam ttaɛraḍeɣ ad as-kkseɣ seg wallaɣ-is tikti-nni i iressan belli lwali-agi yezmer ad yerr ɣef usuter-ines ladɣa ḥellu n baba d uletma
 ccayeb  yella yeṭṭef tasga yenɣa-t lberd ma d uletma tella tettaṭṭef-itt legrina
yemma treffu nezzeh tettameṛ-iyi ad ṭṭfeɣ imi-w dɣa ad tessuter deg sidi lmexfi ad i yi-yessuref acku mazal-iyi d ameẓyan ulac acu i ssneɣ
akka i gant tlawin
tilawin ur neɣri ara ur nessin ara  kečč tettmeslayeḍ ɣef tallit n temharsa
tameṭṭut d tameṭṭut ur tettbeddil ara
ulac amgired gar tin yeɣran d tin urǧin neɣri amen-iyi
ayen i ttwaliɣ deg imeẓyanen
d acu uxxam n teɣdemt yessebgan-iyi-d belli nekkni d agdud yumnen s ssḥur d iḥeckulen armi d iɣes
tameṭṭut kter n urgaz
maca tameṭṭut-iw ur telli ara am tlawin niḍen
nettat 
yessusem racid ɛla ɣila am wakken ur yumin ara s wayen yeqqar ɣef tmeṭṭut-is
nniɣ 
ur ttqelliq ara iman-ik ɣef tẓallit n tmeṭṭut-ik
medden yakk ttẓallan ttẓummun
cfiɣ deg taddart-nneɣ ulac win ur nettẓalla ara neɣ ur nettuẓum ara irgazen d tlawin d umur ameqqran n warrac i yessewhamen deg waya 
wigi d imesnasen imasɣanen ssneɣ-ten ula d nekk yernu serwan-iyi lmerta
baba akken ad nẓal yella yesddukkul-aɣ deffir-s deg sin n lesfuf wiyen i warrac wayeḍ i tullas
yuɣ tannumi yessakay-aɣ-d deg tafrara s taɣect-ines tazurant d uɛeggeḍ-ines yettaččaren amkan akken ad nẓal taẓallit n lefjer d tin n ssbeḥ
terwi ɣef win ur nettaweḍ ara deg lawan
lliɣ d ameqqran deg watmaten-iw yessefk fell-i ad zwireɣ akken ad iyi-ḍefren wiyaḍ
mačči d tanekra zik i yi-sqelqen d tiɣin n luḍu deg tnezzayin n tegrest aman d agris yernu ilaq ad neffeɣ ɣer umraḥ seg lḥamu n tduli ɣer tasmuḍi n berra sakin ɣer ubduz ibeɛden i d-yezgan deg yiwet n teɣmert yettulsen nettnaɣ anwa deg-neɣ ara ikecmen d amezwaru nettneggiz am yigḍaḍ imecṭaḥ mebla afriwen nennekmac ɣef yiman-nneɣ akken ur ɣ-ineqq ara usemmiḍ d ugeffur
deg wuḍan n unebdu nettɣimi nuki akken ad nerǧu lawan n tẓallit n lɛica
nella nesɛedday ass s lekmal-is deg yigran d tebḥirin nettuɣal nemmut seg ɛeggu nessaram kan ad neẓẓel ɣef wusu akken ad neṭṭes maca baba yezga ɣef yiqerra-nneɣ d aɛessas am win n leḥbus itezzi ɣef yiqerra-nneɣ yettɛeggiḍ yettsuɣu
tikkwal nettkellix-as ur nettaɣ ara luḍu ladɣa gar lmeɣreb d lɛica
mi ara yekker ad nbedd deffir-s d imḍuɛen nessader i yiqerra-nneɣ ma yeseqsa-aɣ ɣef luḍu yernu dayen i ixeddem dima nesrugmut kra n wawalen deg wulawen terkeb-aɣ tuggdi nugga-d ad aɣ-ifiq
maca amek ad iẓer ma yerwel-aɣ yiwen n wuriḍ neɣ sin seg yiqerqyar-nneɣ  d amennuɣ i iḍerrun yal ass deg tsusmi  netta s tezmert-is d usḥillef-ines nekkni s tḥerci d wurfan-nneɣ mebla ma yezmer walbaɛḍ ad ibedd deg wudem-is ad as-yeffeɣ abrid neɣ ad yemmeslay yid-s
atmaten-iw deg semmus yid-sen xeddmen ayen xedmeɣ ulac win ara yi-izwiren ma ur zwareɣ ara nekkini s timmad-iw nemsefham mliḥ
tullas msakit ttaɣent awal n ubabat am tqeddacin
mi ara yesneḥneḥ kan yessuffeɣ-d ssaɛa-ines seg lǧib ad kkrent ad qellbent ɣef yijelbaben d lximarat-nsent ad beddent iqerra-nsent deg lqaɛa deffir-neɣ
deg wuḍan n remḍan yezzuɣur-aɣ am wulli ɣer lǧameɛ akken ad neẓẓal taẓallit n tarawiḥ
d baba i yi-yeskerhen asɣan
tuɣal-iyi tẓallit am ukurfi i ilaq ad xedmeɣ yal ass ttraǧuɣ-tt am tarrut taseṭṭaft
d leqraya i yi-yesmenɛen
yefreḥ yis-i baba asmi d-wwiɣ aselkin n ulmud alemmas
cwi kan taddart-nneɣ ur tesɛi ara tasnawit dɣa yessekles-iyi deg ddaxiliya deg temdint n blida
ɣas asaḍuf agensay iẓeyyer maca umreɣ mliḥ acku thennaɣ seg tẓallit semmus n yiberdan deg wass i iḥettem fell-i baba deg uxxam-nneɣ
deg ddaxiliya i ssneɣ d acu iwumi ssawalen lbenna n tɣuri
ur lliɣ ara seg wid iḥemmlen uraren n lkarṭa ɣas ma yella tuget n yinelmaden n tesnawit sɛeddayen acḥal n sswayeɛ deg wurar s uɛeggeḍ ama daxel n yisganen neɣ deg lawan n usgunfu deg tɣemmar n umraḥ neɣ daxel n tneɣriyin tilmawin
ttkeyyifen ttnaɣen ttawin-d awal ɣef wayen n dir-i tikkwal ttuɣalen ɣer yifassen d rrkel akken ad frun lxilaf d lemgarda yellan gar-asen
griɣ tamkerḍit d ugerruj ur nfennu i teffer
ɣliɣ s ugacur ɣef kra n yidlisen n yenna-d deg-sen d akken aflusuf almani ur yenɣi ara yakuc acku aneggaru-a aṭas aya segmi yemmut
tafyirt-a teɣli-d fell-i am tirmegt neɣ rrɛud
d acu-ten yimeslayen-agi  amek ad yemmet win yellan d ameɣlal  d tafyirt-agi i yi-yewwin ɣer teflusuft n  sakin ɣer akked
ɣliɣ imir-n ɣef yidlisen n teflusuft bdiɣ ttxemmimeɣ ɣef tikti-a n tmettant n yakuc d wamek i yexdem umdan akken ad yaɣ amkan-is deg lqaɛa
yakuc swayes numen d tmeɣlelt-ines win i nettaggad tarrut d unazir-ines yuɣal d tikti i yesnulfa umdan yettidiren deg tallit taqburt akken ad yessegzi tuggdi-ines seg tumanin tigamanin
tressa tekti deg wallaɣ-iw thucc tigensas-inu timezwura
lliɣ ḥemmleɣ mliḥ idlisen n teflusuft ɣef waya ɣriɣ iqdimen d idlisen n yimussnawen-ines yimaynuten seg aflaṭun armi d mebla ma ttuɣ
yezzi-d fell-i uqusis ur zemireɣ ad ffɣeɣ seg-s
yernu ur cukkeɣ ara ad d-yas wass ad as-ffɣeɣ
umbaɛd n taggazt n uselmed i teẓriḍ d lbakalurya i d-wwiɣ deg tegnatin tidinkuciṭin skelseɣ iman-iw deg tneɣrit n teflusuft maca tasertit tamcumt teskerker-iyi nekk mazal-iyi d ameẓyan deg yiwet n tallit ḥesbeɣ iman-iw d
lmehdi i tettraǧu talsa win ara ibeddlen amaḍal s usunded neɣ tamesbanit n yinelmaden
d taḥkayt taɣezzfant ahat ad d-yas wass ad k-tt-id-alseɣ s telqi
yessusem umeddakkel-iw yeɣreq deg yiwet n tsusmi ad as-tiniḍ deg tenṭelt i yella
qudreɣ leḥzen-ines ur t-hewwjeɣ ara s yiseqsiyen-inu
deg uzal-nni nruḥ ad nmerreḥ deg tmersit
sḥebseɣ ṭumubil sdat n ugenna n yiɣerruba n useggeḍ anda llan kraḍ neɣ ukkuẓ n yilmeẓyen ttɛummun s zzux d uɛeggeḍ deg waman yumsen sekkren ahruḥu
nniɣ-as i racid ad nsew taqbuct n lbira neɣ snat ɣer umeddakkel-nneɣ lǧilali maca ihuzz aqerruy-is akken ad iyi-yini ala
akka i yettwaxdem
racid iɣelleq ɣef yiman-is ma yeqber wul-is yettsusum
maca ẓriɣ irekkem daxel-is acku walaɣ ifassen-is amek i ttergigin mi ara yebdu ameslay ddaw n tuɣmest
mi d-nuɣal aṭas i mmeslayeɣ nniɣ-as akk ayen sɛiɣ d nnhayat limmer ad ssifsusent fell-as taẓayt n twaɣit i yeɣlin fell-as
sakin mebla ma xemmemeɣ bdiɣ ameslay i tikkelt tamezwarut ɣef lḥif n ledwar tineggura n baba
yal tikkelt mi ara d-mmektiɣ tadyant-agi yettneqbaḍ wul-iw kerrheɣ tudert-iw
atemmu-nni yettulsen ideg yeṭṭef baba tasga
yiwet n tsusmi yessaggaden yemmɣen ɣef wadeg-nni ḥala tusut taqesḥant n baba i tt-igezzmen
asemmiḍ yesergagay lemfasel ccil n lkanun i ireqqen deg-s tirgin ibezgen nessefqad-itent nekk d gma s nnuba ad tent-nsuḍ iwakken ur xessint ara
nesseqrab lkanun-nni ɣer wusu n baba maca abbu-nni i itteffɣen seg-s irennu deg tusut-ines dɣa ad t-nessebɛed fell-as s lxuf
yemma i iɣuccen tettneggiz seg tama ɣer tayeḍ am uzɣuɣ tettawi tettarra deg ufus-is tiqraɛtin ččurent s waṭas n yimemdas tettak-iten i baba akken ad ten-yeskef nettat ur tḥebbes ara ameslay ɣef lfayda-nsen tsellek flan d flan seg lmut baba ur iḥebbes ara acetki  turin-inu rekkment reqqent qerḥent-iyi tagerjumt-iw tergel ferrej ya rebbi dawi neɣ awi
nekk d gma neqqim kan nettmuqul deg ssikis-ines d laɛtab-is mebla ma nessaweḍ ad nexdem kra nreffed kan allen-nneɣ ɣer yigenni nettales  amin a mass n sin n yimaḍalen
ula d nekkni nella nessaram ad iferrej rebbi maca s ḥellu mačči s tmettant
yemma tettru s tsusmi tezzuɣur-iyi deffir-s akken ad nẓur lewliya d sellaḥ d yiderwicen tessutur deg-sen lkaramat tettraǧu kan melmi ad teḍru tamkarra
maca tamkarra n ḥellu ur d-teḍri ara
yusa-d lferj s tmettant i yessekcmen axxam-nneɣ deg leḥzen d lḥif ur ẓriɣ ara amek i sen-nerwel
yeǧǧa-aɣ am yifrax i itezzin ɣef tyemmat i ilan yiwet n tezmert annect ilat maca ur tesɛi ara leslaḥ iwulmen akken ad tqabel lḥif aberkan i ɣ-yeččan
deg tazwara wwḍent-aɣ kra n lemɛawnat d ssadaqat sɣur lǧiran d twacult-nneɣ maca ḥebsent umbaɛd
taddart-nneɣ tettwaɛzel deg tlemmast n udrar akal-is ur yelhi ara i tfellaḥt am wakken ur tesɛi ara aṭas n tliwa
anwa ara yalen wayeḍ  nekk d gma nella nleḥḥu aṭas n yikilumitren ɣef uḍar akken ad naweḍ ɣer telmat ideg llant lfirmat n ukulun iwakken ad nelqeḍ ayen ssagren deffir-nsen seg lxeḍra d lfakya am lbaṭaṭa ṭumaṭic aẓalim d yibawen
deg tallit n tmegra nesɛedday ussan-nneɣ d tikli deffir n tmacinin n tmegra akken ad nejmeɛ tiyedrin i ḍeggrent
amyezwer gar-aneɣ yejhed mliḥ ddaw n yiṭij aqesḥan n unebdu d timerwin n warrac d tlawin ula d irgazen ẓeddmen ɣef yiger mi ara teffeɣ tmacint n tmegra d uɛessas i yeṭṭfen deg ufus-is aɛekkaz sekcamen ifassen-nsen deg tlemmast n tuga yeččuren d isennanen akken ad qellben ɣef tyedret i tezgel tmacint
nella njemmeɛ tiyedrin nettara-tent daxel n tcekkart s lferḥ ameqqran nessugun aɣrum aḥmayen ara teg yemma-tneɣ wa ara t-tessew ɣef uskir neɣ daxel n lkuca
ah ɣef wussan-nni iwaɛren
deg uzal-nni uɣaleɣ ɣer uxxam rẓeɣ ulac acu d-yegran deg-i
bɣiɣ ad sneɣseɣ cedda d ssikis ɣef umeddakkel-iw ufiɣ iman-iw ttalseɣ i ccfawat-nni i yi-iqerḥen yernu yal mi ara tent-id-mmektiɣ sɛeddayeɣ ayen i yi-d-yegran seg wass-nni deg leḥzen acku smektayent-iyi-d s twaɣit niḍen
tawaɣit n uletma i yessaɛya waṭṭan n legrina i tt-yeččan seg daxel uqbel ad taɛyu tfekka-ines tuḍɛift wa ad tessuffeɣ tarwiḥt ɣef wusu anda yemmut baba
temmut nettat mazal-it d tajeǧǧigt urɛad tefsi
deg useggas n tmunent gma yella ixeddem deg lfirma qrib yal ass yettaɣ tajernaḍt ugar n waya yettawi-aɣ-d yal tameddit aḍellaɛ yeččur s lxeḍra d lfakya
ečč ay igellil seg lɣella n tmunent
maca uletma fatiḥa ulac acu testenfeɛ seg tmunent izad fell-as waṭṭan tebda tettusu am baba yemma tettazzal seg lemqam ɣer wayeḍ seg ṭṭaleb ɣer wayeḍ seg uderwic ɣer gma-s ula d yiwen seg yisufar-nsen ur yessexfef seg laɛtab-is
ah ya rebbi ɣef tsebḥit-nni tamelɛunt neǧǧa-tt nekk d yemma weḥd-s ɣas akken teqqim tettḥellil deg-neɣ ad neqqim yid-s
nruḥ ɣer yiwen seg wid iḥefḍen leqran akken ad as-yaru taḥerzet qqaren-d afus-is d tira-ines sɛan lbaraka gellun dima s ḥellu
yezdeɣ deg yiwet n taddart laqent-as snat n tsaɛtin n tikli s temɣawla gar yinijel d umadaɣ
ulac zzher ass-nni ur t-nufi ara neqqim din nettraǧu deg-s akked yimẓuren niḍen
nnan-aɣ-d iruḥ ad yeḥḍer tanṭelt n yiwen n umerḥum wa ad iɣer leqran ɣef rruḥ-is
iɛeṭṭel nekkni daɣen nɛeṭṭel
yemma telha deg umeslay d tlawin niḍen ttemyeḥkunt timucuha d ccfawat tiqerḥanin ttawint-d awal ɣef lewliya ssalḥin d yisufar n yimɣan i teɛreḍ yal yiwet deg-sent
qqimeɣ deg ṭṭerf ṭṭafareɣ lehdur-nsent allen-iw zgant ɣef uzniq ahat ad waliɣ aqendur n ccix akken ad ɣ-ihenni seg tganit-a
allaɣ-iw iruḥ ɣer uletma d ssuɣat-ines yettzenzunen deg yimeẓẓuɣen-iw
ur ẓriɣ ara ayɣer i yuggadeɣ mliḥ ass-nni
ruḥeɣ ɣer yemma snat n tikkal akken ad as-iniɣ ilaq ad nekker ad nruḥ
wwiɣ-as-d ifakul belli ccix ur d-yettuɣal ara uqbel n uɣelluy n yiṭij
deg tikkelt tis snat tɛeggeḍ-d fell-i tenna  qqim deg umkan-ik tessusmeḍ ma ulac
lḥiɣ ciṭuḥ deg tkessart-nni i d-yettawin armi d abrid ameqqran ẓẓleɣ ɣef tuga ttmuquleɣ deg usigna i yettḥerrik waḍu axfifan
acḥal ɣezzif wass-nni  ad t-yenɛel
rebbi daɣen  ayɣer i nruḥ ɣer ṭṭaleb-nni aberkan neǧǧa fatiḥa weḥd-s tettnaɣ d lmut
mi d-nuɣal ǧǧiɣ yemma deffir-iw ɣas akken ur teḥbis aɛeggeḍ akken ad llukkzeɣ tikli
mačči d tikli i leḥḥuɣ d agrireb i ttegriribeɣ gar yiberdan ad tɣileḍ yella win i yi-yeṭṭafaren
seg teswiɛt ɣer tayeḍ ttmuquleɣ ɣer deffir
ad waliɣ kan lḥayek-ines ad rnuɣ tazzla gar umadaɣ ttneggizeɣ ɣef yiẓra d yidabdaren n wakal
mi ara yedreg uzɣuɣ n yemma ur ttɣamayeɣ ara deg umakan-iw ad tt-rǧuɣ ad uɣaleɣ ɣer deffir ad aliɣ wa ad subbeɣ mi ara tt-waliɣ ad ɛeggḍeɣ ula d nekk akken ad tɣiwel tikli dɣa ad kemmleɣ tikli-inu s tazzla ad baɛdeɣ fell-as ayen iwumi zemreɣ akken ur selleɣ ara i ssuɣat d uɛeggeḍ-ines
yewwet wul-iw mi d-ldiɣ tawwurt n utemmu ur sliɣ i ssut n unazeɛ wala n yimeṭṭawen n uletma
ɛeggḍeɣ   fatiḥa  fatiḥa nuɣal-d  ur ttaggad ara  
tasusmi tuɣ yal amkan tessewḥac
qqimeɣ kra n ddqayeq ɣef umnar n utemmu akken ad aɣent wallen-iw tannumi d ṭṭlam yellan daxel-is
hatta tewweḍ-d yemma teḥerḥer tettɛeggiḍ treggem tettgalla deg-i
tḍegger lḥayek-ines teẓẓel ɣef ugertil akken ad d-terr nnehta
uẓaɣ ɣer wusu n uletma beddeɣ ttwaliɣ deg-s deg ṭṭlam kniɣ ɣef tfekka-ines brarḥent wallen-iw sdat n yir tugna yessefqaɛen i ttwaliɣ suɣeɣ
urǧin ad tennejli tugna-nni seg wallaɣ-iw
yal mi ara d-mmektiɣ addud-nni n tfekka yessuffuɣen laɛqel d wudem-nni usbik d wallen-nni yebrarḥen d uxbac-nni yeččan udem-is itezzi wallaɣ-iw
azgen n tfekka-ines tuɣ-itt berra n wusu tettuḍegger ɣef ugertil
truḥ-d yemma thucc-itt s ẓẓur d uɛeggeḍ maca tafekka-ines tuɣal d tasemmaḍt teqqur
nfaq tessuffeɣ terwiḥt mi tt-teṭṭef legrina
tḥebbi yemma yelli-s ɣer yidmaren-is temmermeɣ d imeṭṭawen tuɣwas ffɣen-d lǧiran seg yitemma-nsen uzzlen-d ɣur-neɣ ad walin acu i yeḍran
tameddit-nni yemmeɣ fell-aɣ leḥzen
aṭas i ttruɣ
ur ḥzineɣ ara i tmettant n baba am wakken ḥezneɣ i tmettant n uletma
ahat imi baba d amɣar taggara n yimɣaren d lmut
tules-iyi-d umbaɛd yemma belli baba d argaz-is wis sin asmi tt-yuɣ yeɣleb-itt yakan deg laɛmer
yebra-as urgaz-is amezwaru umbaɛd kraḍ n wagguren n zzwaǧ tuɣal-d s axxam s tadist n gma milud
tenna-yi-d yemma yeḥqer-itt mliḥ yezga yekkat-itt
tesber ledwar imezwura teccetka i temɣart-is maca taneggarut-agi tbedd d mmi-s tessuffeɣ-d accaren-is ɣur-s
ur tezmir ara ad tesber kter n waya
ṭṭfen-as tasawent imi d tagujilt rran-tt d taqeddact fell-asen
maca yemma ur telli ara seg tid ikennun
tbedd deg wudem-nsen
deg tazwara s wawal
yiwen n yiḍ yekker umennuɣ tekres tegnit yeddem urgaz-is aɛekkaz dayen ur teqbil yemma
tenna-as ur telli ara d taɣyult akken ad tt-wten s uɛekkaz
tḥudd ɣef yiman-is
tella tejhed tuɣ tannumi txeddem yakk lecɣal n uxxam seg temẓi
tessexdem iɣallen-is akken ad d-terr tiyita n urgaz-is
texbec argaz-is amesbaṭli tejreḥ leḥnak-is
yekker uhruḥu
ffɣen-d at uxxam d lǧiran
deg yiḍ-nni i teṭṭef yemma rray ad teffeɣ seg uxxam n urgaz-is
tuɣal-d s axxam n ɛemmi-s ɛerḍent snat n twaculin ad afent tifrat mi sent-yekkes zzɛaf maca tugi ad d-tuɣal s axxam n urgaz-is
teqqim yemma semmus n yiseggasen deg liḥala-agi d tamnafeqt
tuɣal tettwassen s yisem n  ɛica rajel 
amek ad tewwet argaz-is  yessefk ɣef tmeṭṭut ad taɣ awal wa ad teknu sdat n urgaz-is
baba d afeḥḥam d aberrani ɣef temnaḍt-nni
yella yezdeɣ weḥd-s deg yiwen n utemmu i d-yezgan tama-nneɣ
ixeddem lefḥem akken ad t-yessenz
d ɛemmi i iɛerḍen fell-as ad d-yaɣ yemma
tuɣ-it yugar yemma deg laɛmer
yella d igellil yezga yuḍen
teqbel yemma
tenna-d teqbel ɣef demma n mmi-s
akken ad terwel ɣef tuzzma n tmeṭṭut n ɛemmi-s d yessi-s deg kraḍet yid-sent i yeqqimen d tiɛezriyin kkatent deg-s la s-qqarent d kemmini i ɣ-yewwin nneḥs s axxam s lefɛayel-im
ass n tmunnent n tmurt yurez ɣer wass-nni amcum
yal mi ara beddren amezwaru s lefruḥ-is iɣumm-it wis sin s leḥzan-ines
yir ccfawat ttnernit ta nnig tayeḍ skecment deg wul-iw timussa d unezgum armi i yi-yuɣal kulci d aberkan dɣa ḥulfaɣ i tekref temmeɣ ɣef tfekka-inu
mi nemsefraq uɣaleɣ s axxam ttwaḥucceɣ
ẓẓleɣ ɣef wattag siɣeɣ tilibizyu ttneggizeɣ seg umaṭṭaf ɣer wayeḍ ttqellibeɣ ɣef usaru ara iyi-isettun imira-inu d yizri-inu armi i yi-tewwi tnafa
seg uzal-nni yugi ad iyi-yeṭṭixer yiwen n useqsi  d acu-tt taḥkayt-agi taqdimt i yerran tameṭṭut n racid ad tɣil aṭṭan i tt-yuɣen d tarrut ɣef yiwet n sseyya i texdem yiwen n wass  d acu-tt sseyya-agi  ameddakkel-iw yettwali-tt d taḥkayt taqdimt tɣumm-itt tatut aṭas aya
iban racid ur yettwali ara sseyya-agi am wakken i tt-twali tmeṭṭut-is mgaradent tmuɣliwin-nsen
deg ddurt-nni ttwaṭṭfeɣ qrib yal ass s temliliyin akken ad nwali amek ad nḥudd ɣef yimeɣnasen isertiyen i teṭṭef temsulta terra-ten deg lḥebs acku rẓan asaḍuf n ugdal n tmesbaniyin deg yiberdan  sudsen yiwen n unejmuɛ deg umraḥ n umenzu n mayyu akken ad bedden mgal tuṭṭfa n yiwen seg yiɣella-nsen i d-yemmeslayen deg yiwen n uɣmis afransiss ideg yenna belli anagraw n tmurt yenɣa yiwen seg yizumal n temgadla berra n tmurt
nuɣ tannumi nettemlili deg tnarit n umastan si nasser nettnadi ɣef yikalan iwulmen akken ad nexdem akken iwulem
d wagi i yi-d-yeǧǧan ad ttuɣ maḍi taḥkayt n racid d waṭṭan n tmeṭṭut-is  ur ruḥeɣ ad ten-ẓureɣ ur seqsaɣ ɣef liḥala-nsen snat n ledwar
ur ẓriɣ ara d acu i yi-yesmektan yis-s mi lliɣ tetteɣ imekli akked yiwen n umidaw deg usečču i iqublen axxam n teɣdemt
ahat d tamectarit-nni yettaken anzi ɣer tmeṭṭut n umeddakkel-iw i yeqqimen lmendad-iw
refdeɣ kan aqerruy-iw ɣef yiḍebsiyen armi ɣlint wallen-iw fell-as
tfaq ttmuquleɣ deg-s ur as-yaɛǧib ara lḥal tekker tbeddel amkan
sḥisfeɣ snat n tikkal
tamezwarut mi hewwjeɣ massa-nni nekk ur lliɣ ara seg wid yettazzalen deffir n tlawin
tis snat ɣef ustehzi-inu
amek i iruḥ racid seg wallaɣ-iw snat n ledwar yernu ẓriɣ tameṭṭut-is tuḍen mliḥ
dɣa ṭṭfeɣ rray ad seɣtiɣ lɣelṭa-inu
s tmara i tt-skecmeɣ ɣer ssbiṭar
ayɣer ur i yi-d-tenniḍ ara  tili ssawleɣ srid i uɣella n umeẓlu neɣ anemhal s timmad-is
tessneḍ-iyi mliḥ a si ɛebdelqader acḥal kerheɣ iberdan-a yezzin
kerheɣ tabenɛemmit acku temgarad mliḥ s wayen umneɣ
ma twaliḍ imdanen-nni imeɣban wid ukkud beddeɣ deg umennuɣ-nsen n yal ass mgal lbaṭal n tsuda d tmeḥqranit n yimeqqran deg tmurt-a tameɣbunt ttraǧun s ibeddi deg lesfuf ɛyan ttubahedlen suturen s tmuɣli-nsen deg yal yiwen yelsan tabanta tamellalt ad ten-iɛiwen wa ad taseḍ keččini d aneggaru mebla leḥya ad ten-tezwireḍ acku tessneḍ yiwen seg yimasayen
tigawin am tigi rennunt deg ddel n yimdanen snernayent deg-sen daɣen ddɣel
d tigawin am tigi i yesnernayen takriḍt deg tmetti sekrahent ula d tamurt i yimezdaɣ-is deg taggara ad qellben amek ad inigen ɣas ɣer unazir ur qebbleɣ ara tifula-agi ur ḥemmleɣ ara ad tent-xedmeɣ
ttḥarabeɣ ɣef yizerfan-iw am yizem maca ur rekḍeɣ ara izerfan n wiyaḍ
kečč tḥemmleḍ ad tessimɣureḍ temsal tagi ur telli d tabenɛemmit ur tettekkseḍ i walbaɛḍ izerfan-is
ayen yellan d asewzel deg umecwar acku aṭṭan n tmeṭṭut-ik yewɛer mliḥ yernu ilaq-as ad tt-tdawi s temɣawla
tura ad k-d-iniɣ tidet lbeɣḍ-inu i lḥukuma d unagraw aserti s umata yennerna ussan-a ineggura
iban-iyi-d ssbiṭar am uddaynin ucmit s rrwayeḥ-ines qessiḥen iɣef yerna ugudu yettnernin yal ass
ibduzen mebla aman tiwwura rẓent ulac tezdeg ulac leḥya
imuḍan ttawin-d yid-sen usu d tduli-nsen ula d učči-nsen d imawlan-nsen i sen-t-id-yettawin
sani ruḥen idrimen n usefrek  anda tella tɛessast  ad as-tiniḍ deg ssuq n  lḥerrac  i telliḍ terwi tebberwi ur tɛeqleḍ ara amejjay seg ufremli amsizdeg seg uɛessas neɣ wid yettawin yettaran din seg texxamt ɣer tayeḍ
ass amezwaru nesɛedda tasebḥit s lekmal-is nettraǧu akken ad ɣ-d-inin deg taggara ur nettɛedday ara ass-nni ilaq ad nuɣal ass niḍen
ur tettafeḍ ara yiwen d amasay d wumi ad temmeslayeḍ neɣ ad k-immel sani ilaq ad truḥeḍ
ttwaṭṭfen irkelli ur sɛin ara akud akken ad d-rren ɣef tuttriwin n yimuḍan neɣ n yimawlan-nsen
tazeqqa teččur s lɣaci wid ibedden ɣelben wid yeqqimen imsaɛfen ɣelben imuḍan
yernu ttcetkin irkelli am yixeddamen am yimẓuren
ma tesseqsaḍ tafremlit ad k-d-terr mebla leḥya mačči d nettat i yellan d tanemhalt
ma tqelbeḍ ɣef yiwen seg yimasayen iban d anabay i yella neɣ iruḥ ɣer unejmuɛ
ma terfiḍ neɣ tɛeggḍeḍ ad k-d-tas imir-n kan tririt  ruḥ ad teccektiḍ ɣer uneɣlaf neɣ ɣer uselway
d aɣerrabu ur nesɛi rrayes d ibeḥriyen yettnaɣen gar-asen ɣef wučči i d-yegran d nitni i t-yessulḥuyen amek i sen-yehwa
aselway am wakken mazal yesɛa uselway adabu gar yifassen-is
d taɛeljet i ttḥerriken ilemdimen ur nessin rreḥma wala leḥnana
amer ila uselway kra n lhiba tili urǧin neṭqen wigi s wawalen am wigi
aql-aɣ deg tmurt n war-tarrut n war-anqad d ustehzi ameqqran yernu ayɣer ad yelthu uselway d wid i as-yezzin s ssbiṭarat n lezzayer  ur ten-tteḥwijen ara
yal mi ara yewwet ubeḥri yiwen seg-sen neɣ seg twaculin-nsen ad as-heggin asafag ad t-yawin imir-n kan ɣer neɣ akken ad idawi deg ssbiṭarat imeqqranen s yidrimen n uɣref
d tagi d tamurt iɣef yennuɣ uɣref akken ad tawi tilelli-ines
ayen ibeddlen tura nezmer ad nesseglef wa ad nɛeggeḍ
maca d acu lfayda n ssuɣat nettɛeggiḍ deg lbir ur nesɛi lqaɛ 
imenzayen iɣef tettmeslayeḍ aṭas aya segmi ruḥen seg tudert-nneɣ
nekcem deg tbuciḍant n usaḍuf n teẓgi islem ameqqran itett islem ameẓyan ɣur-k adinar teswiḍ adinar tesɛiḍ taɛeqqayt n lleft azal-ik ihi d taɛeqqayt n lleft
ɣef waya ftiɣ tzemreḍ ad tesxedmeḍ timussniwin-inek i uferru n wuguren-inek maca mebla ma tḍurreḍ wiyaḍ neɣ ad teččeḍ izerfan-nsen acku wagi yettuɣal d lbaṭel d tmeḥqranit
nekkini am kečč kerheɣ lbaṭel tawuri-inu rriɣ-tt d allal s wayes ttḥudduɣ ɣef wid yettwaḥeqqren
maca ini-yi-d  amek i tettili nasira 
skecmeɣ-tt ass n wahad ɣer ssbiṭar mi ruḥeɣ ad tt-waliɣ ass n sem tenna-yi-d ulac win i d-yesfeqden fell-as neɣ idiwa-tt
ufiɣ-tt teqqim ɣef yiri n umeṭreḥ-ines tettru
tebɣa ad teffeɣ imir-n kan
 ssuffeɣ-iyi sya eǧǧ-iyi ad mmteɣ deg uxxam-iw  akka i teqqim la tettɛeggiḍ tegzem-iyi tasa-w
tɣaḍ-iyi mačči d kra zaɛfeɣ mliḥ ruḥeɣ ad qellbeɣ ɣef umejjay maca ulac ula d yiwen
ssbiṭar am tedbelt taggara n ddurt ulac win ad d-tafeḍ
yenna-yi-d ufremli i ufiɣ ass-nni belli timacinin xesrent ulac acu ad as-xedmen mebla rradyuyat
hedreɣ-as ɣef rradyuyat i tesɛa yakan yenna-yi-d ayɣer ur tent-id-wwiɣ ara akked tmuḍint
uɣaleɣ s temɣawla s axxam wwiɣ-tent-id yenna-yi-d yessefk fell-i ad rǧuɣ armi iɛedda umejjay amazzag ass n warim
ddurt s lekmal daxel ssbiṭar akken ad tt-iwali umejjay
amek ur treffuḍ ara 
amek ur k-yetteffeɣ ara laɛqel  yenna-yi-d ufremli ma bɣiɣ ad ɣiwleɣ i tujjya n umuḍin ilaq ad xedmeɣ rradyuyat berra n ssbiṭar
aql-iyi da ay ameddakkel ad k-iḥaseb rebbi ma teḥwaǧeḍ kra
ẓriɣ rradyuyat-agi ɣlayit mliḥ yernu tastaɣt-ik meẓẓiyet
deg tegnatin n ṭṭiq i tettbin tdukkli
ttxil-k ur ttsetḥi ara ur sekcam ara leḥsabat imeɛwuja gar-aneɣ
am wakken teẓriḍ anagar nekk d uqerruy-iw ulac wayeḍ yid-i tajernaḍt-inu tkeffu-yi
tanemmirt-ik a ɛebdelqader  ar iḍ-a tamayt i yakuc lḥemdullah yester-itt rebbi
ussan-nni zgiɣ d racid uɣal-as d tili
zgiɣ ttruḥuɣ yid-s ɣer ssbiṭar ttwaliɣ imejjayen d yifremliyen ttweṣṣiɣ-ten ɣef tmeṭṭut-is
maca simmal leḥḥun wussan simmal tettuɣal tezmert-is ɣer deffir yewwi-tt ihi ɣer tesga n deg ssbiṭar n musṭafa baca deg tmanaɣt yettuxessen deg waṭṭanen n ukunsir
din i as-xedmen tamzelt akken ad as-kksen tabbuct-is taẓelmaḍt
urǧin walaɣ ameddekkel-iw yuyes am wass n temzelt
nurǧa aṭas deg umraḥ n ssbiṭar
imir-n kan i as-faqeɣ d argaz urhif i yella d urnan tezmer yiwet n nnesma n waḍu asemmaḍ ad tt-id-tessafeg ɣer yigenni
ziɣ itteffer ddaw n wadduden-ines iquranen deg tedmi d tsertit yiwet n tmella neɣ rrehma talsant tameqqrant
aṭas i d-yemmeslay allen-is ččurent d imeṭṭawen i ixenqen tifyar-ines tugzimin i itteffɣen s tmara seg ccfawat-ines
zzwaǧ-ines d nasira yemxalaf ɣef wiyaḍ
yeḥmel-itt seg wul seg tnezzayt-nni ideg tt-iwala tleḥḥu ɣer ṭṭabla i yesefrak daxel n tesdawit akken ad tessekles iman-is deg tigawt n twizi n tegrest ilmend n tegrawla takerzant
taqcict tla snat n tmerwin n yiseggasen d taɣezfant acebbub-is ṭṭawes tezmummug s nniya ulac leḥsab yellan deg uqerruy-is telsa aserwal n ǧǧin n lmuda taneggarut
tenna-d srid mebla tazwert neɣ asgerfel 
tagi d tanarit n yinelmaden iwiziwen 
anɛam ansuf acu teḥwajeḍ a 
sliɣ tessudusem inigan ɣer sseḥra
d tidet maca mačči i uḥewwes
d tamuɣzelt i lfayda n tegrawla takerzant
yal ass d axeddim
ẓriɣ
ẓriɣ ula nekk d yelli-s n taddart uɣeɣ tannumi d tudert taqessḥant
nekk 
nekk d tanelmadt deg ugezdu n teglizit ẓriɣ seg kra n yinelmaden tetteffɣem ɣer tudrin tettmeslayem d yikerrazen tessefhamem-asen isuḍaf n tegrawla takerzant
nekk 
nekk ḥemmleɣ
bumedyen d tnemla bɣiɣ ad ffɣeɣ yid-wen deg yimuras n tegrest axir n tuɣalin ɣer taddart-iw d tɣimit deg uxxam
timlilit-a teṭṭef kra n ddqayeq kan maca tugna n
nasira tefses-ines d wamek tettmeslay melken racid yuɣal yettazzal deffir-s yeṭṭafar tili-s deg ddruj d tgennariyin n ugezdu n tsekla d tussniwin tilsanin
deg lkar i d-yewwin tarkeft n yinelmaden ɣer temdint n wergla yeqqim tama-s deg yikursiyen n deffir ihedder-as ɣef tmuɣzelt d tegrawla takerzant akked tnemla
teqqim la s-tsell kan tettserriḥ seg lweqt ɣer wayeḍ i ssuɣat n lewhama wa ad as-d-tefk iseqsiyen akken ad tefhem ugar
d taqcict i iḥemmlen tudert tḥemmel tamussni tleḥḥu s nniya
deg snat n ledwar ideg teqqim tezga nasira tessebgan-d lewhama-ines sdat n yidurar n yijdi awraɣ imedwan n tezdayin s tili d tiliwa-nsen
thedder mebla akukru i yifellaḥen i yesrusun i wallen-nsen seg leḥya d uqader ad cmumḥen wa ad seqsin anta tagi i d-yuzen bumedyen
akka i ttwalin timsal wehhmen daɣen deg tmussniwin-ines deg tfellaḥt ma tesserwes gar tfellaḥt deg ugafa d wayen xeddmen deg unẓul
leḥmala n racid i teqcict-a tennerna ladɣa mi tt-iwala amek i tettidir ur tessimɣur ara iman-is ur tcerriḍ ara ur tettɣunfu ara axeddim
tzewwir ɣer uxeddim txeddem lecɣal seg wul ugar n waya yezga uzmumeg ɣef yimi-s
akka i tt-yeglem racid allen-is ruḥent ɣer lfirmat-nni iwumi yecfa ar iḍ-a ɣef yismawen nsent  rwisat bni-tur
ḥasi ben ɛebdella ḥasi el fugaɛa ɛin naqa wadi
nexla
temlek ul-is d lejwareḥ-is deg tirza-nni i ifaq d nettat i d taḥbibt n laɛmer ulac tayeḍ
ɣef waya yexdem iwumi yezmer akken ad yesmil ul-is ɣur-syemmeslay-as-d ɣef yiman-is temẓi-ines tirga-ines d wayes yumen
acḥal i iferreḥ yettafeg seg tumert ma twufeq-it rray neɣ ad as-tini ula d nettat tɛac deg temẓi-ines tugnatin yettemcabin ɣer tid iɣef yettmeslay deg yiwet n taddart tameẓyant deg temnaḍt n tmurt n ufella
urǧin ad yettu iḍ-nni ideg yufa iman-is yid-s weḥd-sen kan deg tzeqqa tebra i ucebbub-is icenfiren-is d tameqqrant n usečču
yuɣ tannumi yettɛeẓẓir yesɛedday ssaɛa neɣ ugar deg tɣuri
ma ruḥen yinelmaden niḍen ɣer texxamin-nsen i usgunfu d yiḍes netta iḥemmel ad iruḥ ɣer usečču i d-yezgan deg tama niḍen n umraḥ ameqqran ad yeqqim ɣef ṭṭabla ad d-yessuffeɣ seg lǧib-is adlis wa ad yadef deg ugbur-ines
yiwen n yiḍ tessexleɛ-it mi tt-yufa tbedd nnig n uqerruy-is tesseqsa-t s taɣect-ines taḥlawant   d acu teqqareḍ   mebla ma terǧa tiririt teqqim sdat-s
aggur yemmed yeččur ul-is s tafat d tumert
telsa talaba n yiḍes tawerdit i yernan deg thuski-izeggaɣen ines azmumeg yezga ɣef yimi-s
deg tazwara yewhem yebda yessefhem-as agbur n udlis
yecfa fell-as mliḥ ungal n
 yicar kamal   memet uḍɛif 
d aqrur igellil i yekkren mgal lbaṭel n yiwen n bab n wakal amesbaṭli
yerfed leslaḥ iruḥ ad yezdeɣ deg yimudaɣ n yidurar
taqsiḍt-a teḍra deg unaḍul d tamnaḍt tameqqrant deg tmurt n
turkya
yules-as s leḥya d tewzel taqsiḍt n tayri yellan gar
 memet  d tin i iḥemmel seg temẓi i yesserwel ɣer yidurar akken ad tt-yessemneɛ seg yifassen n umesbaṭli-nni
sakin yeɣra-as-d kra n tseddarin akken ad as-yekkes ukukru-nni
yečča-tt s wallen ad tɣileḍ d tajenniwt i t-id-yettqabalen
ayen yessewhamen ur as-d-tewwi ara ula yiwen n ufukel ɣef ssebba n tisin-ines ad as-d-tini amedya yeqreḥ-itt uqerruy-is teffeɣ ɣer umraḥ mi twala tafat deg tnawalt truḥ-d ad tsew aman neɣ ad d-taf ssebba niḍen
tusa-d teqqim-d amzun d tiɛad yesɛan yakan
telha teččur d nniya ur tessexdam ara tiḥerci neɣ taḥraymit
imir-n kan ifaq racid i umkan yexla ulac win yellan yezmer ad ten-iwali yiwen seg yinelmaden dɣa ad iɣil tella lḥaǧa gar-asen wa ad ten-yerdi d akken ttarran tamuɣzelt i wayen niḍen
racid yella seg yiɣellaten i yettḥaraben akken ur tteffɣent ara tmuɣzal ɣef ubrid iwakken ad rren talast lehdur n yisedmaren d i yineslemaẓra ama seg yinelmaden neɣ wiyaḍ i yekkaten deg tmuɣzal
gar lehdur-agi inigen-a deg tilawt d tagnit akken ad xedmen leḥram acku ɣer lmeɛsegga d yisduklanen tameṭṭut d ayla azday gar yirgazen
tullas-nni i yettekkan deg tmuɣzal d ticermuḍin ttqellibent kan ɣef lmeɛseyya
tikta-a grarbent ɣef wallaɣ n racid ɣef yiwen n ubrid
ad as-tiniḍ d azrem i t-yeqqsen ddaw n ṭṭabla
ibedd yerra talast i temlilit-nsen yewwi-d ssebba s yiḍes acku aṭas n lecɣal i ten-yettraǧun azekka-nni
banen-d urfan ɣef wudem n nasira i iɣilen d racid ur nebɣi ara ad yeqqim yid-s
tesrugmet  iḍ ameggaz  tejbed iman-is s laɛqel racid iletha s usexsi n teftilin n tnawalt
ur yerri ara racid lbal deg teswiɛt-nni i wurfan n
nasira
ifaq i temsalt-a azekka-nni mi ur as-d-terri ara yakk ccan
mi ara s-d-yemmeslay ad as-d-terr kan s tririyin tiwezzlanin
ussan-nni tessaweḍ tmuɣzelt ɣer taggara-s
racid yettwaṭṭef s tira n uneqqis ara yefk i yimasayen n lwilaya deg temlilit taneggarut
ifaq racid i ssebba i yerran tahuskayt izedɣen tirga-ines deg liḥala-nni
ur yufi ara tagnit anda ad yizmir ad yekkes asigna i yeɣlin gar-asen deg yiḍ-nni
deg lkar i ten-yerran tɣawel
nasira ad teṭṭef amkan i d-yusan deffir n unehhar
amkan-nni ttwalint-t yakk wid yellan deg lkar ur yezmir ara walbaɛḍ ad yeɛzel deg-s iman-is
ɣas akken yeqqim yettawi yettarra seg deffir ɣer sdat yettaf-d dima tisebbiwin akken ad yemmeslay d unehhar akked nasira ɣef yinig d tudrin d temdinin i zeggren
mi wwḍen tefsi
nasira am lmelḥ deg waman truḥ mebla ma tsellem fell-as
acḥal i ɣezzifit acḥal messusit wussan-nni i d-yegran seg yimuras
yeṭṭef rray asmi ara tt-iwali ad yekkes lemgarda ad as-yessefhem ayɣer i yexdem akken
ass n tuɣalin ɣer tesdawit ireyyes iman-is yelsa iselsa yelhan yerra leɛṭer yegla-d s ungal n  yecar kamal  akken ad as-t-yehdu wa ad tt-iweṣṣi ad t-tɣer
yeqqim yettraǧu tisin-ines s lḥir ameqqran yettalas deg wul-is tinfaliyin s wayes ad tt-imager yessugun amkan anda ara tili temlilit n umsaleḥ
tɛeṭṭel
tekcem-it tuggdi tecɛel deg wul-is times yebda yettazzal gar tgennariyin d tzeɣwa d tawwurt tagejdant n ugezdu
allen-is uɣalent am lkamira ulac acu ad zegglent
hatta tban-d am waggur n lɛid
tleḥḥu s laɛqel kan ur tḥar ara am wakken ur tebɣi ara ad d-tuɣal ɣer tesdawit seg wasmi i tennuɣna d racid
mi tt-iwala yennecraḥ ul-is iḥebbek yekkat am ṭṭbel yuzzel ɣur-s ad tt-imager yenna-as yettraǧu tisin-ines segmi teldi tesdawit tiwwura-ines
tiririt-ines tella am ucercur n waman isemmaḍen deg wussan n tegrest   ayɣer i yi-tettraǧuḍ 
yaxi ussan n tmuɣzelt kfan yal yiwen deg-neɣ ad yuɣal ɣer leqraya-ines 
ɛerqent-as i racid yebda asqewqew yakk tifyar tihuskayin i yeftel akken ad yekkes lemgarda i t-yenɣan ussan-a ineggura ufgent
maca ɣas akken yeṭṭef
ass-nni yeldi ul-is i nasira yesqir-as s tayri-ines
yessuffeɣ-itt seg tesdawit yelḥa yid-s deg uɣlad i d-yettakken ɣef tmersit yerra-tt ɣer yiḍ-nni yessemres yakk ayen i yessen akken ad tt-yecker wa ad yesnerni deg thuski-ines
yeglem-as-d amek i yesɛedda iḍ-nni umbaɛd mi msefraqen yeqqim yettmektay kan tiɣimit-nni i qqimen allaɣ-is yekcem imaḍalen n tayri
am wakken ineggura iɛeṭṭel umeslay ɣef uqelleq-ines ussan-a ixemmem ad iruḥ ɣer taddart-is wa ad iqelleb fell-as maca yuggad seg twacult-is d yinalkamen n tigawt am tagi
ssenden ɣef yiri n tɣalaḍt n wuzzal i iqublen aɣerrabu n yiminigen i yettraǧun ttesriḥ akken ad yeqleɛ ɣer marsilya yessuffeɣ-d akk tayri yeččuren ul-is i yelli-s n taddart yezmmumugen i tin yesɛan nnif
tcukk kan ur tt-iḥemmel ara tejbed iman-is s laɛqel mebla ssut mebla laɛyaḍ
yella yettmeslay yid-s mebla ma imuqel-itt
tamuɣli-ines truḥ ɣer yigli azegzaw i t-iqublen maca mi yebɣa ad as-ibuḥ s tayri-ines yessusem ciṭuḥ yezzi-d ɣur-s imuqqel allen-is yenna 
 ḥemmleɣ-kem a nasira 
ḥemmleɣ-kem seg wass amezwaru i kem-walaɣ
amen-iyi urǧin nniɣ-d imeslayen-a i teḥdayt niḍen am wakken laɛmer ad as-d-tsell teqcict-niḍen seg yimi-w tikkelt niḍen
ur tettɛedday ara ddqiqa mebla ma tɛeddaḍ-d gar wallen-iw 
tiḥnakin n nasira uɣalent d tizeggaɣin tessider i uqerruy-is ur as-d-tenni acemma
tessusem kra n lweqt
yerkeb-it ccek
kemmlen yimeɛcuqen aḥewwes deg yiberdan n lezzayer talemmast
sakin yedda yid-s armi taɣremt n tullas n ben
ɛeknun yeqqim ɣer tama n tewwurt n lemraḥ deg yiwet n teɣmert ugar n ssaɛa ur yecliɛ ara s tmuɣli n wid ur neɛǧib ara lḥal neɣ n wid i tenɣa tismin
iḥulfa racid i tfekka-ines fessuset ɣef rric n yitbiren yiwet n tiyita kan ad uɣalen yiɣallen-is d iferriwen ad t-ssafgen ɣer ṣa n yigenwan
ur iḥulfa i lweqt amek i yettazzal wala i laẓ amek i yeqqaz deg yiẓerman-is
ur skadben ara wid i d-yennan imeɛcuqen tetten tayri d ubeḥri
mi bedden akken tbuḥ-as-d nasira s leḥzen-ines d wayen i tt-iqerḥen
tenna-as tesɛedda iḍ-nni d imeṭṭawen s tsusmi ur teṭṭis ula d yiwet n ddqiqa
maca nnif-is yefka-as-d ssber s wayes ad tqabel uguren n tayri
tuɣal ɣer tesdawit teqqed ljerḥ-is
ur tebdir ara yakk awal n tayri lameɛna lehdur-nni sbeggnen i racid belli ul-is imal ɣur-s maca leḥya d laɛwayed ur tt-ǧǧin ara ad as-tbuḥ d tamezwarut s tayri-ines
akka i teḍra timlilit akka i tella tayri i yeqqimen sin n yiseggasen acekki-ten zgan yimeɛcuqen ttemlillin deg tesdawit ttawin-d awal ɣef yal asentel ttmeslayen-d ɣef tayri
tiɣimit deg sin yid-sen kan tɛumm-asen akken ad d-tekcem tumert ulawen-nsen
maca tafekka ɣur-s assaren-ines yewɛer ɣef umdan ad ibedd mgal-nsen
iɣwis agensay yeǧhed ɣef yiɣwis n laẓ d ssṭer anagar yusef i izemren ad t-iḥarben yernu s lemɛawna n yakuc
maca tiqsiḍin n yimazanen sɛant yiwet n tmeẓla temxalaf ɣef tmeẓla i yesselḥayen tudert n yimdanen
deg tazwara llan ttemlilin s tuffra deg tzeɣwa n ssinima ideg ɛerḍen i tikkelt tamenzut lbenna n usuden kan
ttɣimin akken iwumi zemren
yessawaḍ-itt armi d tawwurt n teɣremt n tnelmadin ad yeqqim yid-s deg yiwet n teɣmert tifekkin-nsen mqarabent mliḥ times tecɛel deg-sen rɣan tayri
ifassen-nsen myuṭṭafen iḍuḍan-nsen mcubbaken myeqraḥen ahat ad yessexsi ciṭuḥ seg tmes i yettnernin daxel n snat n tfekkiwin-a
timetti tettɛassa mliḥ timsal-a urǧin ad teǧǧ albaɛḍ ad iɛeddi tilisa ad yexdem ayen yettwagedlen ɛeynani
ma yebla-ken rebbi ṣṣret iman-nwen maca anda ara yeṣṣer umdan iman-is deg temdint-agi ideg iberdan zgan ččuren s yimenṭaren  assaɣ i ten-yezdin ur iɛedda ara aswir-a yeččuren s nniya d tayri tazedgant amer mačči d zzher tiderɣelt n wallen d wassaren n tfekka i iwaɛren ɣef umdan ad sen-yerr algam
racid ɣur-s yiwen n umeddakkel yesɛa axxam deg udcir  trular  ur yebɛid ara mliḥ ɣef tesdawit talemmast d ixxamen yettunefken i yinelmaden izewǧen
yiwen n ubrid yaɛreḍ-it umeddakkel-is i umulli n tmeṭṭut-is i yellan ula d nettat d tameɣnast deg umussu n tmuɣzelt n yinelmaden
iruḥ akked nasira ɣer tmeɣra ass-nni i yebda wassaɣ n tdukkli gar tmeṭṭut n umeddakkel-is d tin i iḥemmel wul-is
uɣalen ttemwalin deg tazwara seg lweqt ɣer wayeḍ umbaɛd mqarabent tmeẓra
yal tikkelt mi ara d-yaf racid iman-is daxel n uxxam ttimɣurent tirga-ines dɣa yebda yessaram ad yekseb ula d netta axxam am wa akken ad yidir d nasira deg yiwen n lɛecc aḥmayan ara yerren tirga-ines d tilawt
ur yecfi ara amek i zrin wussan almi yufa iman-is deg leɣyab n umeddakkel-is d tmeṭṭut-is ḥala netta d nasira deg uxxam akken ad sɛeddin iḍ n taggara n ddurt
zzin-d sin n yigḍaḍ-nni ɣef yiberdan n temdint n lezzayer ffren daxel n zzedwa n tmeddit n wass n wamhad ttneggizen seg tḥanut ɣer tayeḍ seg lejnan n  tlelli  ɣer usekwar n  sufya  sakin tzeqqa n ssinima ṭṭfen rray ad walin asaru deg
 dunyazad  d asaru amasri n ccna yettmeslay ɣef tayri d wuguren i tt-yettmagaren
rran iman-nsen deg umkan n yisebgaren imeɛcaq dɣa yennerna lebɣi-nsen akken ad rẓen ayen i ten-iferqen wa ad xedmen ayen ilaq akken ad ressin tayri-nsen yernu ḥala timlilit gar tfekwin yerɣan i izemren ad tressi tayri
uɣalen ɣer uxxam ferḥen mliḥ ad tɣileḍ deg yiḍ-nni zewǧen s tidet
thegga-d nasira imensi d afessas ɛawzen qqimen ttalsen i tmucuha yal yiwen seg yimeɛcaq yettraǧu taswiɛt-nni
mlalent-d tfekkiwin s laɛqel s ukukru s tugdi maca tayri i yuɣen aẓar sin n yiseggasen-aya leqfal mɛanaqen tifekkwin teṭṭef-itent tergagayt tasemmaḍt ara yessexsin irrij i yuɣen daxel-nsen
tafekka teččur s wuffiren tettawi bab-is ɣer kra n yimekwan mebla ma txemmem deg yinalkamen
deg yiḍ-nni i yesseɣres racid tindert n temddekkelt-is
tɛeggeḍ nasira tettru s tsusmi mi twala later n yidammen gar tmessaḍin-ines
tuẓ ɣer racid telseq deg-s am wakken tḥulfa i lehcaca n liḥala-ines
ihedden-itt racid yenna-as ad zewǧen deg wussan i d-iteddun ad iruḥ ad tt-yexḍeb sɣur yimawlan-is wa ad sɛeddin aggur n tament deg yiwet n temdint seg temdinin tihuskayin n yuruba
tirga ɣumment tudert-nsen tewwi-ten deg yiwen n yinig war taggara
tesseɣli-d yakk
seg yiḍ-nni uɣalen yimeɛcaq-agi ttfarasen yal tagnit ad d-afen akken ad semlilen tifekkiwin-nsen ad kecmen deg umaḍal niḍen
ẓeddmen am sin n uɛidiwen akken ad ɛerḍen i lbenna n tfekka alamma sekren
maca tumert ur d-tettas ara kan akka tesɛa ssuma am wakken tella deg tkesniwin tigrikiyin tettara talast i tirga tettara amdan ɣer tilawt-ines
yiwet n tsebḥit truḥ-d nasira s yiwen n wudem d awraɣ ur tezmir ara ad tenṭeq s yiwen n wawal mebla ma tebɣa ad teṭṭerḍeq d imeṭṭawen
uggadeɣ a racid  uggadeɣ ad iyi-ineɣ baba amer ad iẓer acu i yi-yeḍran
mraw n wussan nekk ttraǧuɣ yal ddqiqa  ulac  uɣaleɣ ur gganeɣ ur tetteɣ 
yestaɛref racid belli ur ifaq ara i ssebba i yerran taḥbibt-is deg liḥala-nni almi umbaɛd
yewwet iman-is s yibeqqayen
amek ur ixemmem ara i temsalt-a  amek i as-truḥ yeẓra yal assaɣ gar urgaz d tmeṭṭut ɣas s leqher igellu-d s urfad n tadist
d tabuciḍant i ten-yessuffɣen seg lǧennet n ɛaden am wakken teḍra i adam d ḥawa deg tazwara n talsa
anda-t yiblis i ten-iweswsen ad ččen seg tteffaḥ mebla ttesriḥ  ilaq ad yessekcem iman-is akken ad menɛen seg lefḍiḥa
maca deg tazwara ilaq ɣef racid ad yessenɣes seg lxelɛa d tuggdi i yeṭṭfen nasira
ur ttqelliq ara iman-im  d agellel kan deg tarda-inem
tamsalt-agi tḍerru i tmeṭṭut ur nesɛi ara aṭas n wassaɣen izfanen i yi-yewwin  acu iyi-yewwin
nekk d
deg umkan ad terked teṭṭerḍeq nasira d imeṭṭawen 
acu taderwict selbeɣ
tekcem sakin deg yiwet n thistirit i yessagden racid
ass-nni i iwala i tikkelt tamezwarut udem uḍɛif n tmaɛcuqt-is
yettwali-tt uqbel d tin i ilan tugna tuntimt ur teclliɛ ara maḍi maca iwala-tt d tahcicant tɣelli sdat n ugur amezwaru ad tt-imagren
maca ɣas akken yefhem ssebba n tuggdi-ines acku tawaɣit i yeɣlin fell-as ma slan yis-s wiyaḍ ad teglu s uqerruy-is
ɣef waya yessefk fell-as ad iqabel tamsalt akken ilaq wa ad inadi ɣef tifrat ara iḥarben ɣef ccan d lɛerḍ n tmaɛcuqt-is
ass-nni yewwi-tt ɣer yiwen n usečču d urkid ulac acu ur yexdim ara akken ad tt-yesseqneɛ belli tamsalt ur berriket ara am wakken i d-teqqar
seg teswiɛt ɣer tayeḍ yeqqar-as-d ad ibedd ɣer tama-s am wakken ad ibibb tamasit yid-s
maca amgired meqqer gar tirga akked lemɛahdat tiẓiḍanin d teqseḥ n tilawt
deg yiḍ-nni ixemmem racid i yal turda
ur yufi ula rrbeɛ n yiwet i yezmer ad yexdem
ixemmem mliḥ deg zzwaǧ maca am wakken i qqaren wid ijerrben zzwaǧ n yiwen n yiḍ aheggi-ines d aseggas ternuḍ ma yella kulci liḥala-ines d yewjed ulac uguren
tura ma nwala wassaɣen-ines d twacult-is ur nettaf ara kra yessefraḥen
zzwaǧ-ines ihi ilaq-as lqern neɣ ugar
d tazzla mgal akud
kra n ledwar wa ad d-tbin lefḍiḥa
tɣaḍ-it tmaɛcuqt-is d acu ad tt-yaɣen amer ad yeffeɣ wawal ad yaweḍ tawacult-is
iban ḥala idammen ara ssazlen yiɛeggalen n
ɣef tmenya n ssbaḥ tuɣ-it yesṭebṭib ɣef tewwurt n twacult-is
yeẓra amek i ttḥarabent twaculin ɣef tyeǧǧi n tlawin
ḥala idammen ara yessizdgen nnif
d wigi i d isuḍaf i ɣ-id-ǧǧan yimezwura-nneɣ ulac win i izemren ad ten-innal
yessefk fell-as ad yembiwel s temɣawla
yal ugur ɣur-s tifrat ulac asif ur nesɛi tiqenṭert qelleb ad tafeḍ
akka i yella yettxemmim
uxxam n umeddakkel-is zubir
tenna-as tmeṭṭut-is 
uqbel ma txedmeḍ kra ilaq ad tẓer nasira ma tella s tidet s tadist ahat d agellel kan
ɣef waya ilaq-as ad texdem tesleḍt ɣer umejjay
ass-agi ad ssiwleɣ i yiwet seg temdukalin-iw d tamejjayt tettekka yid-neɣ yakan deg umussu n temɣuzla txeddem deg ssbiṭar n bab el-wad
u ma yella s tadist i tella d acu ara nexdem 
ur zewwir ara temsal
yal tamsalt deg lawan-is
yesserwes racid lweqt n tgannit akken ad d-ffɣen yigemmaḍ n tesleḍt ɣer wakud n tmerǧiwt n yigemmaḍ n temzelt n tmeṭṭut-is deg tgemmi i iqublen tasga n
yusa-d yiwen n ssut yestewtiw-as-d seg lebɛid yeqqar-as-d tamsalt-a d asqecmeɛ kan tura ad yekkes wagu wa ad d-tuɣal yal taɣawsa s amkan-is
dɣa ad yefreḥ wul-is wa ad igal ur iseɛɛu ara assaɣen d tmaɛcuqt-is alamma frant yakk timsal n tmeɣra
iwala iman-is dayen iruḥ ad tt-yexḍeb imager-d baba-s i yesreḥben s urgaz n yelli-s yuqem tameɣra tameẓyant i kra seg yimeddukkal-is d kra seg watmaten-is sakin yewwi tajeǧǧigt-ines ɣer neɣ ruma akken ad sɛeddin aggur n tamemt
tugna-agi mazal ur temmid ara armi yesla i yiwen n ssut d azuran yerra-t-id ɣer terẓeg n tilawt-ines
dɣa iwala taɛebbuḍt tettcuffu am tkuret ara yesxesren tafekka n tmaɛcuqt-is
sakin ad grirbent fell-as twelfin yessefqaɛen tiwelfin n wudmawen n yiɛeggalen n twacult n nasira ddmen gar yifassen-nsen icaquren d tɛekzin i yessamsen nnif-nsen ara yazzlen
tergagi tfekka n racid yeqqim yetthuzzu aqerruy-is akken ad yesserwel seg wallaɣ-is yir tikta i t-izedɣen
yeqqim yettmuqqul ɣer yigli yettɛeggiḍ deg wudmawen n yizɣuɣen i as-yezzin 
 ur ken-ttaǧǧaɣ ara ad tnalem yiwen n unẓaḍ n teḥbibt-iw
ad tt-ḥamiɣ s tudert-iw ad tt-ḥebbiɣ ɣer yidmaren-iw wa ad afgeɣ yis-s ɣer tmurt ideg ur ɣ-yettḥasab yiwen ɣef tigawin-nneɣ tamurt i yettbaraken tayri tettḥarab fell-as 
ibedd yelḥa ɣer sdat sakin yuɣal-d s amkan-is
yeqbel s yigemmaḍ n tesleḍt s uzmumeg n usirem
iḥulfa i yiwet n tezmert tameqqrant i ikecmen ɣer tfekka-ines
d tazmert swayes yezmer ad yesseɣli yal yiwen ira ad inal tajeǧǧigt-ines
zrin wussan yufa iman-is akked tmaɛcuqt-is deg tmacint n yiḍ i yettawin ɣer wehran deg lǧib-is tansa n yiwen n umejjay i ixeddmen iɣrayen s tuffra
tadist tewweḍ ɣer ddurt tis semmuset ur ilaq ara ad iɛeṭṭel kter
ṭṭfen imekwan n deffir susmen taɛreq-asen ttxemmimen amek ad yili yimal-nsen
tenna-asen tmeṭṭut n zubir temmeslay d yiwet n tnelmadt i yesseɣlin tadist-ines ɣer umejjay-nni kraḍ n wagguren aya tefka-asen yakk isalen i sen-ilaqen
ulac acu ara aggaden
tamzelt teshel maḍi yernu amejjay yettwassen mliḥ isem-is yeffeɣ tilisa n tmurt ttruḥun-d ɣur-s tlawin seg yal tamurt akken ad d-sseɣlint tadist
d tidet azal n temzelt ɣlay mliḥ maca
racid yessaweḍ ad yejmeɛ idrimen mebla uguren
iḍ-nni n yinig ɣezzif mliḥ yesseɛya-ten
tennekmac
nesira ɣef yiman-is tɣumm aqerruy-is s lximar aqehwi teqmec allen-is teqqim tettxemmim deg twaɣit i yeɣlin fell-as
tettawi-tt tanafa seg lweqt ɣer wayeḍ kra n ddqayeq kan maca imir-n kan ad d-taki s usduqes texleɛ yeffeɣ-itt laɛqel am wakken d yir targit i turga
dɣa ad teckunṭeḍ deg yiɣil n racid ad tɣileḍ d timɣerreqt
racid ur yeṭṭis ara ula yiwet n ddqiqa yewwi-d tafat s wudem
yeswa tabakit n dduxan
yeɛreḍ ad yesɛeddi lweqt s tɣuri maca lbal-is ur thenni ara ur ssawḍen ara yisekkilen iberkanen ad t-jebden ɣur-sen
yecfa racid deg tafrara-nni n tegrest tban-as-d d tucmit d tamdint yesserwalen amdan bexlaf ɣef wayen ttmeslayen fell-as
ageffur ass-iwinaɣen ḥeznen nni yekkat s tinezduɣin d timeqqranin neddrent ddaw n yigenni aberkan i ixennqen lerwaḥ
deg tilawt allen n racid llant ttnadint kan ɣef yisem n uɣlad i yeqseḍ
ma d nasira tɣumm yakk aqerruy-is s lximar teckunṭeḍ deg yiɣil n win ara tt-yawin ɣer lfinga
mi tessawel tefremlit i yisem-is yerfed aqerruy-is s laɛqel yeseqsa s wallen-is kan ɛerqent-as
amejjay yebɣa ad k-iwali
tawwurt teǧǧa-t ad yekcem
mugren-it-id larkul d yisufar-niḍen iqesḥanen
ad yesɛu umejjay-nni ukkuẓet n tmerwin n ireyyes yeqqen nnwaḍer d yiseggasen d acaɛlal imẓerfen ad tɣileḍ d arumi yeqqim deffir n yiwet n tnarit tameqqrant  nasira tuɣ-itt tennekmac deg yiwen n wattag yezgan deg teɣmert tessider i uqerruy-is seg leḥya
iban texdem ugar n tezmert-ines akken ad tɛerri iman-is sdat n urgaz niḍen ɣas d amejjay ad as-d-tefk timessaḍin d uḥeččun-ines akken ad ten-yessames s yifassen-is
tenna-as ur as-yaɛǧib ara lḥal imi tɛerra iman-is sdat n umejjay amer tufa d tamejjayt ara s-yesseɣlin tadist
yenna-as umejjay 
tadist d tamagnut ulac acu tt-yuɣen
yekres yiles n racid ur yufi ara acu ad as-yerr
ikemmel umejjay deg wawal-is 
nesseɣlay tadist ḥala ma nwala liḥala n tyemmat neɣ n llufan tenṭer mliḥ
d acu-ten imeslayen-a  d abeqqa i yečča racid
yugi umejjay ad yexdem tamzelt akken ad yesseɣli tadist n
nasira  d acu ara yexdem ihi  inig-agi irkelli d usirem iɣef yeckunṭeḍ akken ad uɣalen deg taggara xaybin 
amek ara xedmen i tadist asmi ad ifut lawan 
nruḥ-d seg tmanaɣt  neqseḍ-ik-id keččini belxusus  d yiwet n teqcict i tdawiḍ kraḍ n wagguren aya i ɣ-d-yemmeslayen fell-ak
yesneḥneḥ umejjay imuqel racid seddaw n nnwaḍer-is 
ḥemḥem 
ur tezmirem ara ad teǧǧem tadist 
fhem liḥala-nneɣ a mass amejjay nekkni d inelmaden liḥala-nneɣ rqiqet mliḥ
uguren n zzwaǧ am wakken i teẓriḍ teḥwaǧ aṭas n lweqt tilemlekt awway n twaculin tameɣra i yettilin dima deg unebdu 
asmi ad wejdent tiwtilin-agi irkelli ad yelli llufan ilul-d yakan
amek ad tqabel tmeɣbunt tizzernent n twacult-is asmi ara slen terfed uqbel zzwaǧ  ɣef waya i d-nusa ɣur-k seg mebɛid akken ad ɣ-tesmenɛeḍ seg lefḍiḥa ara yeglun s yiqerra-nneɣ
sakin ad nesɛu yakk lweqt akken ad nheggi s laɛqel-nneɣ tameɣra
yirbeḥ yirbeḥ  tewwiḍ yid-k idrimen ilaqen i temzelt
mebla laɛḍil yekker racid s temɣawla yessuffeɣ-d seg lǧib n ubalṭu-ines rrezma n yidrimen yessers-itt sdat n umejjay
tanemmirt-ik a mass tanemmirt-ik a duktur  urǧin ad ttuɣ tajmilt-ik
yejbed umejjay idrimen-nni yerra-ten deg yiwen n leqjer sakin yekker yenna-as 
kkes aɣbel tamzelt ad tettwaxdem mebla akukru i  temddakkelt-ik
nettat ad teqqim ɣur-neɣ armi d rrebɛa n tmeddit
ma kečč d tagnit ad tẓureḍ tamdint n wehran
icebbeh-iyi rebbi i tikkelt tamezwarut ara tt-tẓureḍ
ad k-teɛǧeb mebla ccek
aṭas i yelḥa ddaw n ugeffur ur yumin ara taɛekkemt i ibubb ɣef tuyat-is acḥal n wussan aya ad tettwakkes deg kra n tsaɛtin kan
iḥewwes deg tzeɣwa yeččuren s lɣaci yekcem ɣer  tgennariyin ilan kraḍ n yinnagen yettderdib gar sselɛa yeččuren amkan
yuɣ-d snat n teqraɛtin n laɛṭer yiwet i tmaɛcuqet-is tayeḍ i yiman-is
yekcem ɣer leswaq iɣerfanen yecɣel iman-is s laɛyaḍ-nsen d umussu n usenz d tiɣin i as-yessettun i kra n lweqt kan lehmum-is
yeɣli s ugacur ɣer tirni n yillel i iqublen tamersit itekka ɣef uɣalaḍ yekcem ɣer umaḍal n tirga yelhan
yertaḥ seg yir-targit i t-ihewwjen ussan-a ineggura d tagnit ad yesgunfu ad iḥewwes ɣas deg tirga
yewwi yerra acḥal d abrid deg uṭrutwar n tirni n yillel
iḥulfa i laẓ ineqqer deg yiẓerman-is ixemmem ad yečč asundwič maca ulac acu i yexdem
ad yerǧu alamma teffeɣ nasira sɣur umejjay akken ad ruḥen jmiɛ ɣer usečču ad sfuglen s tuffɣa seg twaɣit anda ɣlin deg-s deg sin
yuɣal ɣer umejjay ɣef tlata n tmeddit
tewwi-t tefremlit-nni tazurant ɣer yiwet n texxamt i d-yezgan deg ṭṭerf ideg teṭṭes nasira akked yiwet n teqcict niḍen
yufa-tt teṭṭes maca yessers kan iman-is ɣef yiri n wusu teldi-d allen-is texleɛ
tessawal-as s yisem-is sakin teṭṭerḍeq d imeṭṭawen
anda telliḍ a racid  aṭas i tɛeṭṭleḍ
uɣeɣ awal n umejjay i yi-d-yennan ad teffɣeḍ ɣef rrebɛa
amejjay d agezzar mačči d amejjay
d agezzar
ih d agezzar d agezzar
teṭṭerḍeq d imeṭṭawen i tikkelt tis snat
yuẓa ɣur-s
racid yeẓẓem-itt ɣer yidmaren-is yenna-as s laɛqel kan 
ur ttaggad ara  kulci yekfa lmusiba ideg neɣli urǧin ad as-nales
nniɣ-ak-d d agezzar yeqreḥ-iyi mliḥ ur ẓriɣ ara acu i yessekcem deg tfekka-inu maca ḥulfaɣ i wallal d aqeḍɛan yettcerriq taɛebbuḍt-iw
ur am-d-fkin ara iɛeqqaren 
ih maca ssikran xfifet mliḥ
lliɣ ttḥulfuɣ u selleɣ maca ur zmireɣ ad mbiwleɣ ula ssuɣat-inu ur d-ffiɣent ara seg yimi-w
d ssikkis mi ara tḥulfuḍ i walbaɛḍ yetturar s tfekka-inek iqerreḥ-ik yernu keččini ulac acu tzemreḍ ad txedmeḍ
tella tettru deffir yal tafyirt
ur yufi ara racid awalen iwulmen akken ad tt-iwessi
iḥebbi-tt kan ɣur-s yesfeḍ imeṭṭawen-is s yiḍuḍan-is
ɣef rrebɛa tusa-d tefremlit tefka-asen taneglamt n yisufar sakin tessuter deg-sen ad ffɣen
s tmara i tbedd
nasiratefcel mačči d kra iḍarren-is kerfen amek ad tqabel tamdint  aṭas n yidammen i tḍegger aṭas n lweqt i as-ilaqen akken ad d-tuɣal am wakken tella
yessɣim-itt deg ddruj n uzaduɣ yebda anadi ɣef wayen ara ččen akken ad d-terr tazmert swayes ad tizmir ad tkemmel tikli
ilaq ad uɣalen ɣer tmanaɣt deg tmacint n yiḍ ara iruḥen ɣef tesɛa n tmeddit
sani ara ruḥen deg sswayeɛ-agi i sen-yegran deg usemmiḍ d ugeffur-agi  tečča tabwaḍt n lyawurt d tɛeqqayt n teffaḥt
s tmara i tbedd tettekka ɣef yiɣil n racid ad telḥu kra n lmitrat wa ad teqqim kra n ddqayeq armi wwḍen ɣer teɣsert n tmacinin
qqimen ɣef yiwen n ukersi ttraǧun
yebɣa ad tt-yawi ɣer yiwen n usečču n ukanaf maca tugi
aṭas n umbiwel yezmer ad yeglu s ssiq
iruḥ s temɣawla yuɣ-d tayaẓiḍt yewwan ɣas akken ur yeḥbis ara aḥawet deg-s ur tečči ara aṭas seg-s
deg taggara hata yewweḍ lawan n yinig
tebda kan tmacint ambiwel teẓẓel tessers aqerruy-is ɣef umessaḍ n racid tewwi-tt tnafa
s ṭṭul n yinig ur iḥerrek ara racid seg umkan-is akken ur tt-yessakay ara
teḥwaǧ ad testaɛfu
tuki-d deg teɣsert n lesnam mi teḥbes tmacint bdan yiminigen ttalin s lḥess d dderz tesseqsa acḥal ssaɛa  yerra-as racid  d lweḥda n ssbeḥ
tenna  ɣef wacḥal ad naweḍ  yerra-as racid  ṭṭes kan inig mazal ɣezzif
taɣuct-is d turkidt yettwakkes seg-s lxuf d ukukru
mi wwḍen ɣer teɣsert n laɣa yekra aṭaksi i tt-yewwin srid ɣer teɣremt n tullas mebla ma yettu tiɣin n yisufar seg yiwet n temsifert
sakin iruḥ ɣer texxamt-is yewwet-itt ɣef yiwen n yidis yeṭṭes yiwen n yiḍ d yiwen n wass s lekmal-is
yenna-d racid urǧin yexdim deg tudert-is inig ifuḥen am win i t-yewwin ɣer wehran
yuɣal ur iḥemmel ara tamdint-agi n wehran acku tesmektay-it-id dima s tedyant n uɣray
yella acu yerẓen gar-as d nasira iwumi iruḥ ucmummeḥ d unecreḥ-ines
udem-is yuɣal d aberkan
tigawin-ines uɣalent ččurent s tzernent
tettemlili d racid tettɣimi yid-s acḥal n tsaɛtin maca tugi ad qqimen weḥd-sen kan
tuɣal tettagi ad truḥ s axxam n yimeddukkal-nsen
yernu yiwen n wass tenna-as-t-id deg wudem-is d tamussni-nsen i d-yeglan s twaɣit i d-yeɣlin ɣef yiqerra-nsen
amer sebren rǧan ciṭuḥ tili ad ɛemren tameɣra tameqqrant am nitni am yimaɛcaq irkelli
tban-d tuzzma ɣef yiles-is tebda tselbiba tessexsar tumert-nsen
maca racid d argaz afeḥli ur tt-yeǧǧi ara
iḥemmel-itt s tidet yexdem iwumi yezmer akken ad tt-ihenni wa ad tt-yessefreḥ
kra n wussan umbaɛd wwḍen-d yimuras n tnasfa n useggas yunag ɣer taddart n nasira iwala baba-s yessuter-d afus-is sɣur-s
imuger-it-id baba-s n nasira s lferḥ ameqqran yenna-as ur yezmir ara ad ibedd deg wudmawen-nsen imi d yelli-s i as-yefkan tansa n uxxam-is anamek n waya teqbel
maca tilemlekt ur tezmir ara ad tili ḥala ma teḥḍer twacult-is wa ad ɣren lfatiḥa
d ayen ibanen am yiṭij d tigi d leɛwayed n medden mi ara fken tullas-nsen
maca racid yesɛa taɛdawt akked baba-s seg wasmi yekker umennuɣ gar-asen ɣef temsalt n tẓallit
baba-s am leɛwayed-is ijemmeɛ arraw-is asmi llan d imeẓyanen deffir-is akken ad ẓallen
racid yeḥbes taẓallit segwasmi yeffeɣ seg uxxam akken ad iɣer
yal tikkelt yettaf-d ifukal yeɛya ur yuɣ ara luḍu ad iẓal umbaɛd weḥd-s
maca yiwet n tikkelt iqubel-it baba-s s tidet 
ẓriɣ tḥebseḍ taẓallit yaxi teẓriḍ win i yettaǧǧan taẓallit ɣur-neɣ yettwaḥsab d amṭurni d akafriw
nekk ur bɣiɣ ara ad yili mmi d akafriw acku taggara-s d anazir ad aɣ-yenǧu rebbi
ɣef waya aql-ik sdat sin n yiberdan  ama ad d-tuɣaleḍ ɣer laɛqel-ik dɣa ad d-tuɣaleḍ ɣer tẓallit am keččini am watmaten-ik neɣ kečč mačči d mmi ur k-ssineɣ ara ternuḍ učči-inu d leḥram fell-ak
racid yerfa ibedd deg wudem n baba-s i yeḥseb d ameqqal
yenna-as lǧennet d unazir d asnulfu n yimdanen ur sɛin ara assaɣ d tidet
baba-s yerfa mliḥ yessaɛseq-it seg uxxam
seg wass-nni ur d-yuɣal racid s axxam n yimawlan-is ḥala snat n tikkal yeqqim deg-sent kra n tsaɛtin kan iqesser deg-sent akked yemma-s d kra seg watmaten-is
deg yal tikkelt tessuter deg-s yemma-s ad yessuter ssmaḥ seg baba-s tuɣ-it yerfa mi as-ffɣen wawalen-nni yernu asumer-ines d aggaz kan iɣil ad yuɣal ɣer laɛqel-is
ur ixemmem ara irkelli ad yeǧǧ axxam i lebda
deg tẓallit-ines yezga ideɛɛu-as s tuɣalin ɣer ubrid amaɣud
amek ad yuɣal s axxam umbaɛd n yiba n ukkuẓ n yiseggasen neɣ ugar mačči d tujjma i ten-yejjem d lemzeyya ad sen-yessuter  ad as-xeḍben tameṭṭut
ad ikellex i uḍeggal-is  ad yawi yid-s kra seg yimeddukkal-is d yiwet n temɣart ara yestaɛemlen iman-is d yemma-s d yiwen n umɣar ara yerren iman-is d baba-s  ugur atan deg racid ur iḥemmel tamaɛmult ur iḥemmel astaɛmel
deg yiwen n wass deg wussan n rebbi yeṭṭef lkar yuɣal ɣer taddart-is
tmuger-it-id yemma-s s yimeṭṭawen d tuzzma
seddis n wagguren mi yewweḍ baba-s laɛfu n
rebbi yemmut umbaɛd aṭṭan i t-yuɣen kra n ledwar
ulac acu i as-nnan acku baba-s yugi maḍi yenna-asen urǧin ad yessuref i win ad t-ixebbren la deg ddunit wala deg laxert
yefren umelɛun abrid-is ad iḍebber aqerruy-is ihi
ṭṭaɛa n yimawlan d lferḍ deg usɣan-nneɣ yeṭṭef amkan amezwaru deg lfuruḍ imeqqranen n lmumen
ɣef waya i yugi i watmaten-ik ad k-id-xebbren s waṭṭan-is neɣ s tmettant-ines
tessuter deg-s yemma-s ad yeqqim armi d azekka akken ad iẓur aẓekka-ines
yestaɛref racid ur yeḥzin ara i tmettant n baba-s
ur iḥulfa ara yella kra n wassaɣ yelhan gar-asen
assaɣ i ten-yezdin seg temẓi d win n mass d wakli-ines
baba-s yettamer racid yettaɣ awal
ur yecfi ara i yiwet n tikkelt deg tudert-is ideg yemmeslay-as-d s leḥnana
tisunḍiwin aɛeggeḍ tuzzma d wigi kan i yessen arraw-is yessefk fell-asen ad as-aɣen awal terwi teberwi ɣef win ara t-iɛassen
aɛekkaz i win yeffɣen abrid d netta d mass ameqqran ur iqebbel ara win ara ibedden deg wudem-is
yemma-s n racid d tameɣbunt ur tesɛi rray wala awal acḥal d abrid i as-yefka ibeqqayen sdat n tarwa-s acku taɛreḍ ad as-d-terr awal
yemma-s lyaqut twala laɛǧeb yesserwa-as urgaz-is amesbaṭli tameḥqranit
ur tettaf tilelli-ines ḥala deg leɣyab-is
ad yekcem kan ad d-tuɣal d azɣuɣ amedlul tettazzal am uqziḥ akken ad as-d-taɣ awal ɣef wayen yessutur
iruḥ ad iẓur aẓekka n baba-s am wakken i as-tessuter yemma-s maca ur yeḍlib deg-s ssmaḥ am wakken i as-tenna
yenna-as ur t-yeḍlim ara
taẓallit d tamsalt i yi-yaɛnan gar-i d rebbi
d baba-s i t-yesɛesqen seg uxxam
ur yebɣi ara racid ad t-yennaɣ i tikkelt tis snat ɣef waya ur d-yuɣal ara
deg tirzi-nni yeqqim d yemma-s kraḍ n wuḍan yemmeslay yid-s ɣef lumur n twacult d ddunit uqbel ad tt-ixebber s temsalt n tilemlekt n yiwet n teqcict i yessen deg tesdawit
tefreḥ yemma-s s tekti maca tecreḍ fell-as alamma iɛedda useggas akken ad yaɛmer wurar
yerra assaɣ d yimawlan-is yuɣal irezzu ɣur-sen seg tallit ɣer tayeḍ ulac win i as-yemmeslayen ɣef temsalt n tẓallit
akka zrin wussan yewwi racid yemma-s d kra seg watmaten-is d yessetma-s ad as-xeḍben taqcict-nni
ddurt umbaɛd yuɣal akked sin seg yimeddukkal-is d inigan i usekles n warra n zzwaǧ deg tɣiwant n yiḍulan-is akken ad yessuffeɣ tadlist n twacult wa ad yenjer abrid n tlelli-ines akked tmaɛcuqet-is tamezwarut d tneggarut
yettu racid ussan-nni n lmerta
yebna d nasira yiwen n lɛecc ibedd ɣef tumert
maca tiwuɣa ḍefrent ɣer taggara n ddunit-is
teqqim tadyant n uɣray teffer deg warukan n
nasira teṭṭerḍeq ɣer berra asmi tuḍen s waṭṭan n ukunsir n yidmaren
ddunit-is tenneqlab tuɣal-as-d d ddnub iɣef ilaq ad tettuḥaseb deg ddunit uqbel laxert dɣa tekcem s amaḍal n usɣan tezga tettezzem deg yiman-is d ayen i yesxerben assaɣ n tayri i tedder d racid
racid ur iḥemmel ara ad ibuḥ s lehmum-is ḥala ma neqqim weḥd-neɣ kan
mi ara nili deg terbaɛt akked yimeddukkal yettmeslay kan ɣef temsal n tsertit tussna d yiwenniten ɣef wayen yeɣra deg yidlisen d yiɣmisen neɣ ayen iwala deg tiliẓri neɣ ayen yesla deg rradyu
mačči am rrabiɛ amedyaz mi ara nemmeslay kan ɣef tezmert ad yessekcem tameṭṭut-is d tamejjayt n tuɣmas txeddem i yiman-is neɣ ɛebdella yal tikkelt ideg nebder deg-s awal n uɣerbaz d uselmad ad yessidef tameṭṭut-is yernu ayen i d-tenna d tidet d tanemhalt n uɣerbaz
ma d caɛban yenɣa-aɣ s yisalan n mmi-s i ixedmen d ajenyur deg yiwet n tnaremt n unadi deg fransa
deg tgannit-nni taɣezzfant nasira mazal-itt teẓẓel lemwas n umejjay nnig n uqerruy-is iserreḥ racid i wallus n lehmum-is ladɣa wid yerzan amgired-ines d tmeṭṭut-is
tuɣalin n tmeṭṭut-iw ɣer usɣan d uẓam-ines n waggur n remḍan
tewwi-d ssebba s tmidawin-ines deg tesnawit ttuẓument irkelli ma faqent-as ur tettuẓum ara ad tt-muqlent s yir tiṭ
wagi irkelli yebda-d asmi d-tban tumant n useḥjeb ɣer tlawin i d-wwin watmaten inselmen yefrurxen deg yiɣerbazen
ur telsi ara lḥiǧab maca tebda s laɛqel teṭṭeggir yakk iselsa imiranen tuɣal tettɣummu tafekka-ines irekelli anagar aqerruy-is
deg wussan isemmaḍen tettezzi i uqerrruy-is d temgerḍt-is yiwen n lximar
wwḍen wat-yiččumar ɣer daxel n tneɣriyin
ur yessetḥi ara yiwen n unelmad seg wat-yiččumar-agi yewweḍ armi i tt-yesseqsa ayɣer ur tettlusu ara lḥiǧab am tlawin niḍen n yinselmen
amer ur as-d-terri ara s leqseḥ ur tɛeggeḍ ara fell-as tenna-as amer ad ikemmel deg ubrid-a ad yessekcem iman-is deg tudert-is ad teccetki yis-s ɣer unemhal tili ur neẓri ara acu ara yexdem
am wakken teẓriḍ a si ɛebdelqader ur ttamneɣ ara s rebbi wala s usɣan n yinselmen ur tẓummuɣ ur tẓallaɣ
ɣas akken ur as-nniɣ ara ur ttuẓum ara cerḍeɣ-as kan yiwen n ccerḍt  ad iyi-teǧǧ ad ččeɣ ur selleɣ ara i yisemtar-ines akken ad uɣaleɣ s abrid n usɣan
s tidet urǧin sugneɣ ad tbeddel tikli i tudert-is ad d-taɣ abrid niḍen
nekk ɣileɣ tumen mliḥ s tikta timiranin acku urǧin i yi-d-temmeslay fell-asent
ad k-d-iniɣ tidet tella tettheggi-yi imekli deg waggur n remḍan mebla ma yuli-as awal
nekk daɣen seg tama-w xedmeɣ iwumi zemreɣ akken ad sisehleɣ uẓam-ines
ur as-ssawaleɣ ara akken ad teṭṭes yid-i deg uzal am wakken xeddmeɣ deg wagguren niḍen
walaɣ tamsalt-a d tamagnut ur i yi-taɛni ara taɛna-tt kan nettat
maca ur i yi-yaɛǧib ara lḥal mi tt-walaɣ tettlussu lḥiǧab wa ad theggi iman-is i tẓalit dɣa mmektaɣ-d temẓi-inu d uqhar n baba
maca ɣas akkenni ur zmireɣ ara ad beddeɣ deg wudem-is neɣ ad as-iniɣ amek i ilaq ad telḥu
ur ḥemmleɣ ara iqehharen ɣef waya urǧin sugneɣ iman-iw ad d-yas wass ad lseɣ aqendur-nsen wa ad ṭṭfeɣ gar yifassen-iw ajelkaḍ swayes ad wwteɣ wiyaḍ
tikkelt-a mmeslayeɣ yid-s ɣef temsalt-a
nniɣ-as taẓallit d ddaɛwat i yakucen i zedɣen igenwan d lɛadat tiqburin yesnulfa-ten umdan asmi yella d uḍɛif d ljahel ulac acu yessen
ass-a amdan yewweḍ ɣer yigenni maca ur yufi iyakucen ur yufi igenwan wala amkan n lǧennet d unazir ini-yi-d ihi iwumi tettẓallaḍ iwumi tettuẓumeḍ  amer yella
rebbi s tidet tili tɣaḍ-it liḥala n talsa tili isellek lmumnin tuget-nsen d inselmen seg lḥif d lbaṭel
yuruba tuɣal d lǧennet s lfeḍl n uxeddim n umdan mačči s ddaɛwat i
rebbi acku rran asɣan deg ṭṭerf seg tallit n tafat
ma d nekkni mazal ur neffiɣ ara seg tallit n ṭṭlam nessugun
rebbi-agi d amɣar azemni yeṭṭef gar yifassen-is tisura n i lǧennet d unazir tezzi-as-d taredsa n lmalaykat yesseklasen deg yizmamen imeqqranen adduden d yimeslayen n yal amdan yeddren deg umaḍal
nettidir deg yiwet n tmetti tameqqalt selḥayen-tt timucuha leǧhel d lḥif
imdanen ckunṭeḍen deg tẓallit am usirem aneggaru ara sen-yeldin tiwwura n tudert niḍen ama tagi ideg ttidiren tezzi-asen s waɛrur
am wakken i d-yeqqar umddakkel-nneɣ amedyaz mazal-iten deg yiswiren addayen
zzin-as-d i umrar n rebbi ckunṭuḍen deg-s ttganin melmi ad ten-yawi ɣer lǧennet i sen-yeṛgem
ayen i yi-yeswehmen tameṭṭut-iw ulac acu i yi-d-tenna
tesla-iyi deg tsusmi sakin tekker ad tkemmel leqdic-ines
teẓra reffuɣ s sshala ɣef waya tugi ad i yi-tluɛej s umeslay
acḥal d abrid i nennuɣ ɣef kra n temsal icudden ɣer uxxam mebla lmaɛna ur ttfiqiɣ ara armi ufiɣ iman-iw ttɛeggiḍeɣ
dɣa ad tessusem ad tejbed iman-is
maca din-din ad uɣaleɣ ɣer laɛqel-iw ad as-ssutreɣ ssmaḥ ɣef wayen xedmeɣ
iwakken ad as-sbegneɣ nniya-inu yesfan ad azzleɣ ad as-d-aɣeɣ asefk
imennuɣen-nneɣ d tiɛejjajin d tifessasin ur ttaṭṭafent ara ugar n kra n tsaɛtin
maca tuɣal seg wass ɣer wayeḍ tjebbed iman-is fell-i tɛezzel iman-is
ameslay gar-aneɣ yuɣal itezzi-d kan ɣef temsal n uxxam d warraw-nneɣ
nettat ur nessin deg tutlayt taɛrabt ḥala isekkilen tuɣal tettawi-d idlisen iwraɣen ara tɣer
ɣas akken urǧin i yi-d-tenna d acu i teqqar ccil n yiseqsiyen-inu
yiwet n tikkelt tenna-iyi-d   d tagi d lumur n usɣan keččini ur tettamneḍ ara s temsal-agi
d acu d lfayda ma teẓriḍ d acu i qqareɣ ihi   teẓdeq ur teɣliḍ ara d acu lfayda ara afeɣ deg tmussni i d-yusan seg tallit talemmast  akken ad tt-namreɣ wa ad tt-rreɣ ɣer ubrid-iw  hatta ass-a tuḍen s waṭṭan-a amcum ad as-tiniḍ tettkacaf teẓra ad tehlek dɣa tezwar i wallalen-a imakunen imi teẓra tamejjayt d tussna ulac acu ad as-fell-as zgiɣ d xedment
ɣef waya imeṭṭawen ɣef liḥala-inu d wayen i yi-yuɣen
tayri d lemɛacra-nneɣ ṭṭfent kraḍet n tmerwin n yiseggasen ɣlint deg kra n lweqt kan ad as-tiniḍ d iɣrem n yijdi mebla ma nla gar yifassen-nneɣ tifrat swayes nezmer ad t-nessemneɛ seg uɣelluy deg wanu lqayen ur nesɛi lqaɛ 
awezlu neɣ tamsalt n umerḥum n mmi-k yekres a si
racid
racid yeqqim tama-w metwal n yiwet n tnarit tahrawant
yessers ukumisar n temsulta si aḥmed akaram i yeṭṭef gar yifassen imuqel mliḥ deg wallen n baba-s n uqcic iwumi yeffeɣ laɛqel
ḥusseɣ tella lḥaǧa ur nessefraḥ ara deg temsalt-a
ur as-ssawlen ara i racid benɣusa akken ad mmeslayen yid-s kan
aqcic meskin yemmut atan tura ddaw n tmedlin d acu i tebɣa temsulta ɣer baba-s  ikemmel ukumisar lehdur-is s yiwet n taɣect tazurant 
sbegnen-d yisestanen-nneɣ belli tameẓyant i nufa deg ufus n mmi-k d ayla n umsaltu yettwanɣan ukkuẓ n wagguren aya deg ssuq n  miksik 
d wagi d ifri n yizerman ihi  anwa ad ɣ-yessuffɣen seg-s 
yenna-d racid 
nniɣ-ak-d iḍelli iqjan-a nɣan-t ǧǧan tameẓyant gar yifassen-is baɛmada
tura neẓra ssebba
ad sefḍen timenɣiwt n umsaltu deg-s u nutni ad d-ffɣen seg-s am unẓaḍ seg urukti
lexbar  aṭas i d-temmeslay-d
ugur atan deg umejjay iwalan tafekka
ɣur-s tamettant-ines teqreb ɣer tinɣi n yiman wala ɣer tiyita sɣur walbaɛḍ niḍen
tettemcabi ɣer temsalt n umsaltu-nni yenɣan iman-is ɣur-neɣ acḥal n wagguren aya
ahat fell-as yewweḍ-iken tɣamsa tra ad tessebgen i lɛamma tiderwect d tselbi yuɣen tamsulta seg wasmi yebda umennuɣ akked yirebraben d wayen i t-iḍefren seg uṭaxer seg uxeddim d tenɣiman
yerra-as-d racid s wurfan i d-ibanen deg tergagayt n yiḍuḍan-is 
nekk ur umineɣ ara s temsalt-a n tenɣiman  mmi ur yenɣi ara iman-is
teɣli-d tsusmi gar-aneɣ
yenna ukumisar 
irebraben ḥwaǧen mliḥ leslaḥ
ad snegren lɛerc s lekmal-is ɣef derra n yiwet n tmekḥelt n ssyada
amek ad ǧǧen tameẓyant tatumatikt seg nnuɛ aneggaru yelhan ternuḍ teččur s tersasin  nekkni nettwali belli mmi-k d timenɣiwt i yenɣa iman-is
maca urɛad ur neẓri ara ssebba
mi ara nwali iselsa-ines yettbin-d d win yettekkan deg trebbuyaɛ tinselmin
ssawleɣ-ak-d akken ad iyi-temmeslayeḍ ɣef mmi-k
d acu tessneḍ fell-as  ɣef wassaɣen-ines  ɣef yimeddukkal-is  ad nceggeɛ tarbaɛt n yimsulta ad tqelleb deg leḥwayej-is ahat yeǧǧa kra n warraten ara ɣ-yalen deg tsestant-nneɣ
yessider racid i uqerruy-is yenna-d ddaw n teɣmest 
 d ahdum d tawaɣit  ɣer taggara n laɛmer-iw ad yuɣal mmi d arebrab  axxam-iw d aglat n yirebraben

skecmeɣ iman-iw nniɣ-asen 
mačči d wagi i d-nenna
nebɣa ad nwali amek i tewweḍ tmeẓyant n umsaltu yettwanɣan ɣer mmi-k  nessutur deg-k ad aɣ-tɛiwneḍ
a si aḥmed ssneɣ tawacult n racid aṭas n yiseggasen aya ur cukkeɣ ara tesɛa assaɣ d yineḍliben-agi
anwa i yerdan tawacult s lḥaǧa  nettmeslay kan ɣef mmi-tsen yemmuten yewwḍen laɛfu n rebbi
ayen nebɣa d isallen ara ɣ-yessawḍen ɣer wid yenɣan amsaltu
ayen yaɛnan tameẓyant d lxiḍ ayiwan i nla imir-a
yallah a si racid mmeslay-d
umbaɛd n tsusmi taẓayant yenna-d ukumisar 
hder-iyi-d ɣef yimeddukkal n mmi-k  bɣiɣ ad d-iniɣ imeddukkal-is seg wat-yiččumar
imeddukkal at-yiččumar  ur ten-ssineɣ ur bɣiɣ ad ten-issineɣ
s laɛqel kan xemmem ciṭuḥ  ahat
yessider racid i uqerruy-is ixemmem kra n tsanin 
ah d tidet yella yiwen d awezzlan d imsibrek mliḥ yelsa tacacit d ubalṭu nnig n uqendur
walaɣ-t yiwen n ubrid ibedd sdat n tewwurt n uɣerbaz alemmas
ad tili ssaɛa qrib d setta n tmeddit
seqsaɣ-t acu yeḥwaǧ
yenna-yi-d yettraǧu deg nabil
imuqel-iyi-d ddaw n tiṭ am wakken tella lḥaǧa deg wul-is
tameddit-nni seqsaɣ mmi fell-as
yenna-yi-d  d ameddakkel-iw
nniɣ-as  yeqqar yid-k deg tesdawit  yenna-yi-d  ulac acu i k-yaɛnan d ameddekkel-iw d aya 
melmi teḍra temlilit-agi 
ɣur-s kra n wagguren kan
twalaḍ-t umbaɛd 
ala  maca yiwet n tikkelt mi d-uɣaleɣ s axxam tameddit tenna-yi-d tmeṭṭut-iw ad iɣib nabil kra n wussan seg uxxam
mi tt-seqsaɣ ɣef ssebba tenna-yi-d iruḥ d yasin ad iẓur jidda-s seg yemma-s deg temnaḍt n
tubiret
dɣa seqsaɣ-t ɣef yasin-agi
tenna-d  akeḥluc-nni i d-yettassen ɣur-s tikwal ad iqelleb fell-as
nniɣ  tessneḍ-t 
tenna  walaɣ-t yiwet n tikket d nabil
tuɣ-it yettraǧu-t deg umraḥ n uɣerbaz mi d-heggaɣ yiwen n yimekli yelhan nniɣ-as ad as-yessiwel ad yefter ɣur-neɣ
yuli-d yečča imekli d nabil deg tnawalt
d netta i as-d-yettawin idlisen n usɣan
yettbin-d d ukyis d uḥdiq
tameṭṭut-iw tameskint tettwaxdeɛ s sshala tettak aṭas n wazal i ssifa n berra
seg wasmi tebda taẓallit ma twala albaɛḍ yelsa aqendur d tcacit yettuɣal deg wallen-is d agellid
ur teẓri ara ula d ccwaṭen ifuḥen ttasen-d s talɣa n lmalayek
anamek n wawalen-ik ilaq ad nawi imeslayen-ik d wid n tmeṭṭut-ik daɣen
ad ɣ-ɛiwnen deg tsestant-nneɣ
ahat maca nekk ilaq ad ẓreɣ amek i yemmut mmi
tameddit-nni yugi racid ad yuɣal s axxam
nniɣ-as ad nruḥ ad neṭṭef tiɣmert deg yiwet n tberna ideg ulac win i ɣ-yessnen
maca yugi daɣen
yessuter deg-i ur ḥebbseɣ ara tikli
yeṭṭef-aɣ ṭṭlam nekkni mazal-aɣ deg ubrid arurdan yettawin ɣer unafag
ṭumubilat qlilet tisergal n temsulta ṭṭuqtent
nuɣal seg ubrid n yillel
acḥal i cebḥen yiberdan n tmanaɣt deg yiḍ ma yilin d ilmawen  tiftilin ttmecbariqqent ṭumubil tettecrurud s laɛqel am wakken d afug i tettafeg deg walun
deg tazwara yessusem racid ad as-tiniḍ tafat tettara algam i yiles-is akked talast i ccfawat-ines
mi d-yeɣli yiḍ iɣumm ṭṭlam igli tettwakkes tyersi i yiles-is yuɣal ɣer umeslay
 ah a nabil terẓiḍ-iyi deg temɣer-inu nekk i k-iḥesben d asalel-inu asmi ara grarben yis-i wussan
telliḍ dima d aqcic d imsetḥi ur tessuguteḍ ara awal bexlaf uletma-k tameqqrant i iheddren aṭas tin i yettalsen i tudert-is s yifetusen
meqqret fell-ak s ukkuẓ n yiseggasen tbedd ɣur-k asmi meẓẓiyeḍ armi i k-tessenteḍ kra n tigawin n tullas
ur tettnaɣeḍ d warrac n uɣerbaz wala d warraw n lǧiran
d aqcic uḥdiq d anelmad uḥric deg leqraya-inek
tezgiḍ d amezwaru deg yikayaden  almi d anebdu-nni amcum
temmut yemma tameɣbunt nruḥ ad neḥḍer i tenṭelt-ines dihin deg taddart n ulad-musa
ǧǧiɣ-k ɣer laɛmum-ik akken ad tesɛediḍ ayen i d-yegran deg yimuras
d nitni i yebɣan ula d kečč tebɣiḍ ad teqqimeḍ
ayɣer i qebleɣ  maca nniɣ-as d tagnit ad tissineḍ tawacult-ik d tudert n tudrin
ad taẓleḍ ciṭuḥ deg lexlawi deg yisaffen  ad tuɣaleḍ d argaz
ɣelḍeɣ
ttuɣ maḍi leɛwayed-nni tiqburin mebla lmeɛna nniɣ-as ruḥent d bab-nsent
maca ur rriɣ ara tidmi i wayen iḍerrun sdat-i yernu ḥareɣ ad uɣaleɣ ɣer uxxam ɣef waya ur walaɣ ara timerna n yiqendyar ticaciyin d yiččumar yeččuren d aɣebbar n wid i ḥeḍren i tenṭelt
tisneslemt tuɣ yal amkan deg taddart tennerna ɣef zik
ǧǧiɣ-k deg yirebbi n yiḍiɛi uɣaleɣ s axxam-iw ad kemmleɣ taɣuri n yidlisen n tfelsuft d uɣmis timetti-inu tbeddel irkelli nekk lhiɣ kan s wayen i yi-yettassen seg utaram s nnfaq ɣef leɛwayed tiqburin n tmetti am tlelli n tmeṭṭut tiǧǧin n yirgazen d tlawin zzwaǧ s laɛqed uɣalen ttidiren jmiɛ mebla ma zewǧen
tilelli n usɣan tewweḍ armi sbedden tiddukla n wid ur nettamnen ara s rebbi d tdukkliwin n yisɣanen imaynuten am  isiyuntulijiyen  d tarwa n yiṭij d wiyaḍ
zzwaǧ gar tlawin kan d yirgazen kan
yal tanezzayt ttwaliɣ imaṭṭafen n tilibizyu n fransa akken ad ẓreɣ timetti-nni taneflit i leḥḥun ɣer lǧennet yellan deg lqaɛa  dderɣleɣ ur walaɣ ara ayen iḍerrun sdat-i am tuɣalin s yiɣil ɣer tudert n zik ɣer tmettiwin n tazwara n umezruy
imezdaɣ n timettiwin-agi ttraǧun kan ayen ad sen-yeɣlin seg yigenni seg tmucuha d twuɣa timaganin d yihellilen imazdayen i usuter seg yigenni ad sen-yefk ureɣ d uẓref yernu akal-nsen d wayen yellan ddaw-as yeččur s lxir nrekkeḍ-it s yiḍarren n yiderɣalen ddeɣlen wa ad nkemmel abrid-nneɣ ad tɣileḍ ulac ayen yellan
ǧǧan medden tayerza n wakal kecmen ɣer leǧwameɛ ssuturen deg yigenni ssbeḥ tameddit ad sen-yefk aɣrum d waman
yiwen n wass yefka-asen yiwen n uylel annect ilat  walan isem n allah yettafeg deg yigenwan
d tiderwect yessefqaɛen tessegrareb imdanen deg yiwen n wanu mebla lqaɛ
imi ur d-tusi ara lǧennet-nni i ctaqen refden lesyuf ad myigzamen yiqerra saɣen times deg wayen yegra seg yigran d tzeɣwa
seg lǧennet neɣli deg unazir ulac aɣref yeddren taluft-a uqbel-nneɣ yernu ur cukkeɣ ara ad yili uɣref niḍen ad tt-yidir umbaɛd-nneɣ
akka a mmi skecmen-k ɣer wanu n waylellen tuɣaleḍ-asen d asegdel d tnassabt mgal baba-k u ɣer taggara mgal iman-ik
ula d nekk tuɣ-iyi deg wanu n tmucuha timeqqranin asmi umneɣ nettemcabi ɣer yiɣerfan n yuruba
umneɣ nezmer ad nebnu lǧennet nnig n tmurt-nneɣ tahuskayt
ladɣa asmi ɣlint tkubbaniyin n ddula tanemlayt akked tsertit n useɛreb n uselmed s yisem n umennuɣ mgal ayen d-tessegra temharsa wa ad nuɣal ɣer yiẓuran-nneɣ
aseɛreb yezzuɣur dima yid-s tineslemt
timettiwin tiɛrabin niḍen sɛant agadir asnaktan deg yidles-nsent aɛrab am wakken tiwaculin-nsent lant llsas iseḥḥan deg usɣan ɣef waya arraw-nsen ur sen-tteffɣen ara afus s sshala
ɣur-neɣ tamharsa thudd lsas n yidles aɛrab d lfiqh n usɣan ineslem
ffɣent twaculin seg ṭṭlam n temharsa maca ur ffiɣent ara seg lǧehl ur ssinent ad arunt wala ad ɣrent
tuɣalin ɣer taɛrabt d tneslemt teḍra s lḥir
dɣa uɣalen medden ttwalin yal asekkil aɛrab d uɣris uɣalen daɣen ttamnen s yal ddiɛaya yelsan taɛmamt d uqendur i sen-d-yusan seg tmura n usammer aɛrab mebla ma walan nniya-s ma tesfa neɣ xaṭi
deg tallit-nni n usgunfu amagday i iḍefren timesbaniyin n wurfan n tuber tuɣal yal tama tettsuɣu s tidet-ines
maca tidet tayiwant i izemren i ujbad n yiwen i iɣerqen deg waluḍ d tamkarra
ckunṭuḍen yimdanen ɣer temkarra n yiderwicen uɣalen irkelli ttmuqulen ɣer yigenni
maca igenni yeqqim d aggugam
dɣa yeḍra-d wayen iɣef nebna
yeḍra-d wayen ur nlaq ara ad yeḍru
ayen yeḍran ɣur-neɣ ulac aɣref i t-yeddren
rǧiɣ ass n tuɣalin-inek s tumert tameqqrant
nniɣ-as tura ad iyi-yeḥku ɣef taddart n temẓi-inu d yiberdan-is yeččuren s uɣebbar d rrwayeḥ n yisaffen-ines d yimɣan-is
maca tuɣaleḍ-iyi-d d uḥzin terriḍ kulci daxel n wul-ik ad tɣileḍ d ajenniw i yukren rruḥ-ik
allen-ik zgant rewwlent fell-i iles-ik yuɣal d amecḥaḥ ur ineṭṭeq ara s yiwen n wawal alamma tcarweḍ-tt merriɣet
acu yeḍran 
teqqimeḍ yid-neɣ kra n ddqayeq tessuffɣeḍ sakin seg tbalizt-inek tameẓyant tasejjedt dɣa tkecmeḍ taxxamt-ik ad tẓalleḍ
acu xedmen i wallaɣ-ik ameẓyan  ǧǧiɣ-k d imnecreḥ tuɣaleḍ-iyi-d d amɣar
slemden-ak aqrur taẓallit
tuɣaleḍ tettẓallaḍ yal ass
mmeslayeɣ yid-k ɣef temsalt-agi maca yemma-k tewwet-iyi s yifukal-inu
taẓallit d tiferni tamsismant terza bab-is kan
imi lǧameɛ ur yebɛid ara ɣef uxxam tezgiḍ deg-s ssbeḥ tameddit
ur cliɛeɣ ara ussan-nni acku tuɣ-iyi d amaswaḍ zgiɣ berra n uxxam
ṭṭfeɣ kraḍet n lwilayat baɛdit irkelli yernu xeddmeɣ iwumi zemreɣ akken ad waliɣ yakk iɣerbazen-is deg usemmiḍ neɣ deg uzɣal deg uzaɣar neɣ deg udrar
mebla ṭumubil ttaṭṭafeɣ lkar d tmacint gganeɣ deg usagan n yinelmaden
d tawuri-inu xedmeɣ-tt seg wul-iw
ǧǧiɣ-k i yizerman ɛerken-k am wakken bɣan rran-k d lbumba swayes ad wwten imsulta
lḥaǧa tamezwarut i ibeddlen deg-k d iselsa-inek d uččamar i tugiḍ ad tseṭṭleḍ
igemmaḍ-inek iɣurbizen deg ukraḍyur amezwaru d tawaɣit
tesɛeddayeḍ akud-inek s lekmal-is deg lǧameɛ
tettakiḍ mi ara d-yedden ladan amezwaru n lefjer akken ad truḥeḍ ɣer ljameɛ sakin ɣer tesnawit
tameddit twalaḍ
deg yiseggasen yezrin tettuɣaleḍ s axxam umbaɛd tikwal tettɛeṭṭileḍ mliḥ berra n uxxam
mi ara k-seqsiɣ ɣef ssebba n ugellel anagar yiwet n lliɣ d yimeddukkal-iw deg lǧameɛ
zzmeɣ-k acḥal n tikkal sfehmeɣ-ak lfayda n leqraya d wazal n unefḍis swayes ad teččeḍ aɣrum d azedgan
ɣas akken tulseḍ i useggas-inek
tesseɣtaḍ igulen-inek maca ugur ur yelli ara deg leqraya
amdan yezmer ad yidir s lḥerfa n uzebbal neɣ d aḥemmal deg leswaq
urǧin ad ttuɣ tasebḥit-nni ideg nennuɣ deg-s s tidet
ass-nni d ass amezwaru n waggur n remḍan
mi iyi-twalaḍ deg tnawalt tesseɣ lqehwa-inu tɛeggḍeḍ lxelɛa tban-d ɣef wudem-ik ad as-tiniḍ d aɛefrit bu-sin n wacciwen tuɣ-ik tettesseḍ yid-i lqehwa mebla ugur
tenniḍ   atmaten-ik irkelli ttẓummun ttẓallen nella nettemlili irkelli deg yiwen n ssef akken ad nẓal deg tarbaɛt
nella s tidet d tawacult 
tessusmeḍ ciṭuḥ tenniḍ sakin   ayɣer ur tessutureḍ ara ssmaḥ deg sidi rebbi deg wass-agi amezwaru n waggur n remḍan ad tessucfeḍ wa ad truḥeḍ ɣer lǧameɛ ad tẓalleḍ am keččini am yinselmen irkelli  
akka i yuɣal mmi i ssekreɣ seg temẓi-s ɣef tikta n tafat d tlelli seg tikta timakunin  yenneqlab fell-i yuɣal yettak-iyi-d timsirin umbaɛd mi yeqqim kra n wussan deg yiwet n taddart i d-yezgan deg lqern n ddunit mazal-itt ar tura tettiddir deg lǧhel d lḥif deg tallit n tmucuha
ɛeggḍeɣ fell-ak nniɣ-ak urǧin ad talseḍ i nnhayat-a tungifin
lḥaǧa tamezwarut i txedmeḍ tḥebseḍ učči yid-i
tuɣaleḍ tettraǧuḍ-aɣ alamma neffeɣ seg tnawalt akken ad teqqimeḍ weḥd-k
tezgiḍ berra n uxxam
anda tettiliḍ 
deg lǧameɛ d yimeddukkal-iw
axxam-ik d twacult-ik tamaynut
ma d axxam-nneɣ yuɣal d asagan d asensu i yiḍes kan
ssawaleɣ-ak-d tikwal sɣamayeɣ-k tama-w dɣa ad k-d-mmeslayeɣ ɣef tudert tidmi taɣerma tamirant d umezruy
tettaraḍ iman-ik tettḥessiseḍ kra n lweqt sakin tettafeḍ ifukal s wallus n temsirin-inek dɣa ad tekreḍ ad iyi-teǧǧeḍ weḥd-i
tennerna tiṭṭurfa-inek segmi tkecmeḍ ɣer tesdawit
deg tallit-nneɣ tella tesdawit d afiken i tmussni d wallaɣ d tikta n tafat ass-agi tuɣal d ifri i tiṭṭurfa lǧehl d tmucuha tiqburin mebla n lmeɛna
deg tlemmast n useggas amezwaru asmi tkecmeḍ fell-aneɣ s uqendur n afɣanistan d tamart n uqelwac walaɣ-k mliḥ ur umineɣ ara acu ttwaliɣ sdat-i nniɣ-ak   d acu-t ukarnafal-agi   tenniḍ s zzux   wagi d aselsu ineslem 
nniɣ-ak  wagi mačči d aselsu n yinselmen d aselsu amensay n yifɣaniyen
yernu acḥal i nebɛed ɣef tmurt n yifɣaniyen
inselmen mzerbɛen deg umaḍal yal tamurt tesɛa aselsu-ines amensay
ulac aselsu iwumi nessawal ineslem maca yella uselsu axaliǧi irani amalizi abakistani amerrakci  tmuqleḍ-iyi s yir tamuɣli tekkreḍ truḥeḍ ɣer texxamt-ik terriḍ tasurt i tewwurt tesfehmeḍ-aɣ-d dayen tmedleḍ yakk tiwwura n uskasi
d acu xedmeɣ akken ad yennerni deg wul-ik ddɣel-agi i walaɣ ass-nni deg wallen-ik  ddɣel mgal-iw mgal iman-ik ddɣel i k-yessawḍen ad terreḍ talast i tudert-ik
ɣelqen fell-ak yakk tiwwura n tudert armi tt-tkerheḍ  seg wansi i i k-tt-id-yefkan  d-tewwiḍ tameẓyant-nni  anwa seg
tuɣaleḍ d aneḍlib mebla ul kečč i yellan d imsetḥi  ah tuttriwin war qrib ad yeṭṭerḍeq uqerruy-iw tiririyin

yezga racid itezzem iman-is ur yessaweḍ ara ad yessemneɛ mmi-s seg uɣelluy deg yifri n tiṭṭurfa
d baba-s yessefk fell-as ihi ad ibedd tama-s ad yefhem ssebba n uneqleb n mmi-s ad yeskasi yid-s mebla tiṭṭurfa d uɛeggeḍ mebla lmeɛna
yufa iman-is yettalles i wayen ixeddem baba-s zik
baba-s yella d uqsiḥ yeqqur am yicekran yellan deg yidurar yezzin i taddart n ulad
mussa
ur yessin ara abrid i tleqaqin i yesserwas ɣer tmeṭṭut
d ul n tmeṭṭut i yettelqiqen yettiḍɛif yettaǧǧa seg lḥeqq-is
dɣa yexser mmi-s i lebda
yemmut mebla ma iwala-t tikkelt niḍen
iban yeḥzen mliḥ ɣer taggara n ddunit-is
yezzem mliḥ iman-is ɣef wayen yexdem d mmi-s am wakken ixeddem ass-a racid
tasa n yibabaten qessiḥet mliḥ yewɛer ad yessexsi walbaɛḍ times-ines ɣas ma ibabaten ɣur-neɣ ur ttqirrin ara s wayen yellan deg wulawen-nsen
ttwalin-t d aḍɛaf d asenɣes seg truggza-nsen
yewɛer ɣef baba-s ad yejbed taqejjirt ɣer deffir
amer yexdem-itt tili yessenɣes seg lhiba-ines ɣur-s netta s timmad-is uqbel ma tenɣes lqima-ines deg wallen n warraw-is d tmeṭṭut-is
maca limmer yuɣ racid awal n yemma-s iruḥ iwala baba-s akken ad ibeddel addud-ines s tenfaliyin n umtawa tili ad yeḥnin wul n baba-s wa ad yuɣal ɣef ccerṭ-is uqsiḥ
racid yexdem anemgal n wayen yexdem baba-s
yecreḍ fell-as baba-s ad iẓall neɣ ad yeffeɣ seg uxxam
ula d netta yecreḍ ɣef mmi-s ad yeǧǧ taẓallit ɣas s laɛqel
netta tugna-s d tuntimt yernu ɛiwnent kra n tegnatin akken ad yessemneɛ aqerruy-is wa ad yeslek
maca mmi-s tugna-s d tuḍɛift ugar n waya yesseɣli-t zzher-is deg yifri n yizerman
asatel n tmetti deg yiseggasen n ṣat n tmerwin yemxalaf ɣef win n tmetti n yiseggasen n tẓat n tmerwin yewwi-t waḍu ihudd-it netta urɛad ur iɛeddi ara i snat n tmerwin d semmus n yiseggasen deg tudert-is
maca ssneɣ mliḥ racid
ssneɣ teqseḥ n wadduden-ines amer llant deg tallit-ines trebbuyaɛ timselḥin timarksiyin iban ad yeddu yid-sent mebla axemmem ula yiwet n ddqiqa
anda yella umgared ihi gar teqseḥ n baba-s yekren deg taddart win ur nessin anagar kra n tsurtin n leqran d kra n yimenzayen n usɣan d teqseḥ n mmi-s i yeɣran tafelsuft deg tesdawit 
ayen ssneɣ tiṭṭurfa teddukkul d leǧhel d lqella n tmussni ma tamussni n tidet tettak i bab-is ssber d tsura swayes yezmer ad yegzu wa ad yefhem amek ttxemmimen wiyaḍ
maca deg tilawt tamsalt-a tekres ɣef tasint-a mebla lmeɛna
ilaq ad nadi deg ṭṭbiɛa n yimdanen d usatel ideg kkren  am wakken ilaq ad nwali amek i ttwabnant tugniwin-nsen deg temẓi-nsen
acekki-tt temẓi-inek a racid
tufiḍ nnig n uqerruy-ik tasmert tuntimt am ujeɣlal i k-yesmenɛen seg laẓ d usemmiḍ tbedd deg wudem n leqher n yinazmaren 
amer ufiɣ ad idireɣ ddaw n leqher n yiwen n ubabat am wa  tili qebleɣ yakk ccuruṭ-is ad rnuɣ sɣur-i akken ad iyi-iḥemmel ugar
ayen ssneɣ seg baba ḥala tugna-nni yessefqaɛen yeẓẓel ɣef ugertil amerku yeččuren d tilkin d tẓeddem ɣer sdat d nettat lxuf seg tusut-nni tuqsiḥt i igedlen fell-i iḍes  d ameḥbus deg ṭṭlam yenɣa-yi lweswas kemceɣ ɣef yiman-iw deg teɣmert n utemmu-nni asemmaḍ ttergigiɣ am ugḍiḍ iwumi rẓen yiferrawen ddaw n ugeffur
yemma d i yettakken tabergazt tisunḍiwin mebla akukru yettbin-d ɣef taɣect-is d nettat i iḥekkmen
urǧin walaɣ kennu deg tikli n yemma neɣ leqher ɣer baba
asmi d-uɣaleɣ seg tmeqbert ḥusseɣ i ufrad yessewḥacen
kra n wussan umbaɛd mi walaɣ yiwen n urgaz yeṭṭef deg ufus-is yiwen n uqcic ameẓyan yeskerkir-it deffir-is ččurent wallen-iw s yimeṭṭawen ḥulfaɣ i wul-iw yettneqbaḍ
uɣaleɣ srid s axxam ḍeggreɣ iman-iw deg yirebbi n yemma
maca yemma ur tettsewwiq ara ur tḥedder ara i tmeɣriwin ur tettḥewwis ara gar yizenqan
ula d zzyarat-nni i lawliya d ssalḥin akked wid yeqqaren leqran teḥbes-itent
ahat tekfer ula nettat s lkaramat-nsen acku ur smenɛent ara argaz-is seg tmettant
gma ameqqran itteffeɣ seg uxxam seg tafrara ur d-yettuɣal ara armi d lmeɣreb
tuɣ-it ixeddem deg kra n lfirmat baɛdit ccwiya nettraǧu tuɣalin-ines am waggur n lɛid
ma d-yekcem ad as-tejleq yemma taqeft seg yifassen netta urɛad yekkis irkasen-is ad yesgunfu  ad tesmir ayen yellan deg-s ɣef ugertil tettqellib ɣef lxeḍra yellan i usewwi
asafar ayiwan i yezgan deg uxxam  d aɣrum
yernu d nekk iɣef teɣli tmasit ad awiɣ irden neɣ timẓin ɣer tsirt n ɛmer uɛelluc yiwet n tikkelt deg ddurt
tettɛawan-iyi yemma akken ad serseɣ tacekkart ɣef tayet-iw tikli ɣef uḍar tettaṭṭaf-iyi ugar n ssaɛa akken ad awḍeɣ ɣer tlemmast n taddart ideg tella tsirt
acḥal ferrḥeɣ mi ara sleɣ i ssut n umseddu seg lebɛid uqbel mi ara bduɣ tikli deg tsawent i d-yettawin ɣur-s
ma yessusem lmeɛna-ines d aḥbas i yeḥbes umseddu-nni dɣa ad neqqim din ad nerǧu melmi ad t-yexdem ɛemmi ɛmer tikwal nettaf iman-nneɣ nettuḥettem ad neǧǧ ticekkarin-nneɣ din armi d azekka-nni
ad lḥuɣ yakk amecwar-nni aɣezzfan mebla asgunfu mebla ma subbeɣ tacekkart-nni seg tayet-iw
anwa ara iyi-iɛiwnen akken ad tt-rreɣ ɣef tayet-iw  ad tt-skerkreɣ deg ubrid ad tt-rreɣ deffir n yicekkaren i tt-yezwaren taɣuct n ɛemmi ɛmer tettɛeggiḍ fell-i akken ur sseɣraseɣ ara tacekkart-nni
deg zzedwa-nni aɣebbar n ssmid yeččur amkan
ameẓẓaḍ arqiqan yeččur s uɣebbar amellal taɛmamt-is tetteɛluluq ɣef tuyat-is yettali yettsubbu deg tsirt-ines
yettaddam s sin n yiɣallen iɛeryanen d untimen yeččuren s yinẓaden tacekkart seg lqaɛa wa ad yali yis-s asellum ameẓyan ad tt-yesmir sakin deg yimi n tsirt
uqbel ad d-isubb ad yessefqed taɣara n ssmid i d-iɣellin am ucercur daxel n tcekkart
nekk ttɣimiɣ deg uṭrutwar i d-iqublen tisirt akken ad d-rreɣ nnehta
tuɣalin s axxam tettili s laɛqel ẓẓayet ugar ɣezzifet ɣef rrwaḥ acku tettili dima ddaw n yiṭij aqesḥan ugar n waya atemmu-nneɣ yezga ddaw n tizi yulin ɣef tlemmast n taddart
tissin tettili ɣef yiwet n tkessart i yi-yettɛawan mliḥ deg tikli
ma d alluy yettiḥwiǧ tazmert
maca nekk yenɣa-yi laẓ selleɣ i yiẓerman-iw mi ttɛeggiḍen
abrid yeččur s yixejḍan idɣaɣen d uɣebbar deg unebdu s waluḍ deg tegrest
neccarew-iten merriɣet akken ad d-nawi imi n uɣrum
yemma telmed deg temɣer-ines ad tesneɛ timedwazin
uɣaleɣ ttedduɣ yid-s ɣer umadaɣ i d-yezgan tama n tizi akken ad neqleɛ awri
nettawi-t s axxam yemma tettarra-t d timedwazin i tesnuzu i lǧiran
ma ur nessaweḍ ara ad tent-nessenz i lǧiran tettara-tent yemma d tazdemt ttawiɣ-tent ad tent-senzeɣ deg ssuq n taddart
 senz-itent s zzuǧ duru
ma ur tessawḍeḍ ara ad tent-tessenẓeḍ deg ssuq sṭebṭeb ɣer yixxamen kečč mazal-ik meẓẓiyeḍ tilawin ur ḥeǧbent ara deg-k ɛreḍ ad tent-tessawmeḍ ur ttsetḥi ara
yakk ixxamen tteḥwiǧin imezziren ad tafeḍ win ad d-yaɣen fell-ak yiwen neɣ sin 
akka i txeddem yemma ad iyi-tesseḥfeḍ tamsirt wa ad tessers agerruj ɣef tayet-iw
seg usennan ɣer tmellalt uɣaleɣ ttekleɣ ɣef yiman-iw am wakken uɣaleɣ ḥemmleɣ tudert
tuɣal ṭṭabla-nneɣ tameẓyant tettaččar s wučči yemma tuɣal tettɛeggiḍ fell-i akken ad kfuɣ lmakla i d-yegran deg uḍebsi-nni ameqqran n ufexxar
 ad aɣ-iḥaseb rebbi ɣef uḍegger-agi n wučči yezmer ad aɣ-yekkes lxir-agi 
yemma tesɛa tawant maca tettaggad tuɣalin n wussan-nni n laẓ d lḥif dɣa ad tt-tafeḍ tjemmeɛ ayen iwumi tezmer wa ad tseddeq ɣef win yenḥafen fell-aneɣ
 rḥem wid yellan deg lqaɛa ad k-yerḥem win yellan deg yigenwan
xdem lxir ad t-tafeḍ
xdem ccer ad t-tafeḍ 
acḥal i telha tmuɣli n yemma
tesselmed-as ddunit belli ussan ttneqlaben yiwen n wass aql-ik iwsawen wayeḍ ad d-tafeḍ iman-ik tegrarbeḍ ukessar
ayen i ɣ-yuɣen asmi yemmut gma umbaɛd mi nɣil ussan-nni n lḥif ruḥen war tuɣalin d anza ɣef tuggdi-ines
werteɣ sɣur-s tuggdi seg wussan n lḥif d lmiziriya
cfiɣ mliḥ ɣef uzal-nni mi d-yuɣal gma lmilud zik s axxam mačči d leɛwayed-is
uɣaleɣ-d seg tsirt skerkireɣ iḍarren-iw deg tsawent-nni i d-yettawin s axxam-nneɣ tafekka-inu tnedder ddaw n taẓayt n tcekkart n ssmid
ur as-faqeɣ ara armi ḥulfaɣ i tcekkart-nni tettwakkes ɣef tayet-iw s ẓẓur
ɣileɣ d amakar i yebɣan ad iyi-yaker lqut n twacult-iw iḍuḍan-iw ckunṭeḍen deg tcekkart nwiɣ ɣef umennuɣ ad mmteɣ akken ḥuddeɣ ɣef ugerruj-inu
maca mi sliɣ i ssut-is theddneɣ
 awi-d ɣer dagi  ẓriɣ taɛyiḍ yernu yenɣa-k laẓ

yerfed tacekkart s yiwen n ufus yerra-tt ɣef tayet-is
gma yejhed mliḥ yuɣ tannumi ixeddem lecɣal iwaɛren
yefka-yi-d yiwet n tcekkart tameẓyant yellan deg ufus niḍen sakin nkemmel alluy n tsawent-nni
tertaḥ tfekka-inu tekcem tumert tameqqrant ul-iw
teɣli-d fell-i lemɛawna am waggur n lɛid i ɣ-yessufuɣen seg laɛtab n wussan n tuẓumin deg tsemhuyin tiḥmayanin
ttwaliɣ gma d ameqqran annect ilat yezmer ad iyi-ibibb ula d nekk ɣef tayet-is tis snat
tekcem tudert tafekka-inu ḥulfaɣ i tezmert-is tettazzal deg yiẓuran-iw dɣa yufeg laɛtab-iw ḍefreɣ-t s zzux
lḥaǧa tamezwarut i ijebden tidmi-w d aselsu-ines azedgan i yettlusu ḥala deg wussan n teswiqt
mačči seg uxeddim i d-yuɣal ihi
sani iruḥ yernu ass-a mačči d taswiqt
mazal ur yezgir ara amnar n tewwurt armi isuɣ 
a yemma  d ayen qeblen-iyi
teǧǧa yemma ayen yellan gar yifassen-is tbedd tserreḥ-as i tiɣratin
d acu-t usali-agi i yesferḥen akka yemma  tɛenneq-it 
mebruk fell-ak a mmi melmi ad tkecmeḍ ɣer lkaẓirna 
lkaẓirna  gma ad yuɣal d aserdas
u yemma teẓra
lmilud yebɣa ad yuɣal d aɛeskriw
yessers gma tacekkart n ssmid yessuter deg-i ad as-fkeɣ tacekkart-ines tameẓyant
ḥemdet rebbi  wagi d ass ameqqran ilaq ad t-nesfuggel
sya sin n wussan ad iliɣ deg blida
anda d-tezga blida-agi  iban ad iɛeṭṭel leɣyab n gma
fecleɣ ɣef yiwen n ubrid tazmert-nni i yi-izedɣen mi d-magreɣ gma deg tsawent-nni tufeg ulac d acu i d-yeqqimen deg-s
walaɣ iman-iw d awḥid ḥala nekk d yemma ad as-tiniḍ d akelbun d yemma-s tuḍɛift i yesseglafen yal mi ara tsell i ssut tɣil yella kra n yimihi i itezzin ɣef mmi-s
yeqqim gma udem-is yettfeǧǧiǧ seg lferḥ yeldi tacekkart-nni yessuffeɣ-d seg-s iḥricen n leḥlawat imud-iyi-ten 
ečč a qeddur  tagi ssawalen-as neɣ tiɣrifin s tament  ur cliɛeɣ ara
amer deg tegnatin niḍen i d-tusa tili d asebleɛ ad tent-sbelɛeɣ
ččurent wallen-iw d imeṭṭawen rewleɣ ɣer berra
iluḥeq-iyi-d gma yekkes ɣef lxaṭer-iw
s kra n wawalen yesuneɣ-iyi-d i aɣ-yettganin umbaɛd anekcum-is ɣer lɛesker
ur nettɣimi ara deg utemmu-agi
ad ngaǧ ɣer taddart yezmer lḥal ɣer temdint wa ad tudert yelhan kecmeɣ ɣer uɣerbaz
sefḍeɣ imeṭṭawen-iw ččiɣ 
seg wass-nni yal mi ara d-yers ɣef ṭṭabla ttuɣalent-d ccfawat-inu ɣer uzal-nni n tumert d leḥzen
tudert-nneɣ tbeddel s tidet umbaɛd unekcum n gma ɣer lɛesker
iɣab acḥal n ledwar ulac acu neẓra fell-as
kemmleɣ snuzuyeɣ imezziren ttawiɣ irden d temẓin ɣer tsirt ttseggideɣ igḍaḍ
yal mi ara seqsiɣ yemma ɣef ssebba n uɛeṭṭel-ines ad iyi-thedden  qrib ad d-yuɣal incallah
banen-iyi-d wussan war taggara
yernu yal mi ara d-uɣaleɣ ɣer taddart ad bduɣ tikli deg tsawent-nni i d-yettawin ɣer uxxam-nneɣ acḥal d abrid i d-zziɣ ɣer deffir limmer ad t-waliɣ iteddu s yiselsa n yiserdasen yesɛan lhiba
mugreɣ-d acḥal n tikkal kra n yiserdasen deg tezniqin n taddart dɣa ttmuquleɣ-ten s tuffra ttsuguneɣ gma deg umkan-nsen
hata yuɣal-d
d aɣelluy i d-yeɣli fell-aneɣ mebla ma neẓra
taddart-nneɣ mazal ur tessin ara deg tallit-nni tibratin neɣ amaway n tebratin
yewweḍ-d umbaɛd lmeɣreb
seg wasmi iruḥ gma nuɣal nettarra tawwurt mi ad yeɣli yiṭij ad nsiɣ tacemmaɛt ad nečč imensi wa ad neṭṭes
teɣli-d fell-aneɣ taɣuct-is d taḥmayant ad as-tiniḍ d izenẓaren n yiṭij n tnezzayt
negzeɣ ad ldiɣ tawwurt
yenna-d s uqesser 
tegganem akked tyuẓaḍ tura 
yettbin-d deg uselsu-ines n userdas am umnay izedɣen tirga-inu
yessers tabalizt-ines tameqqrant ɣef umnar n tewwurt nemsalam s yiwet n leḥrara yesseḥmayen ulawen
yufeg leḥzen iruḥ ṭṭlam d tsusmi n utemmu
yesseɛya-yi yinig yernu laẓ igezzem iẓerman-iw
tenna-d yemma s ciṭuḥ n leḥya 
ur neẓri ara ad d-taseḍ ass-a a lmilud a mmi nečča ayen d-yegran  maca ssber kan rrbeɛ n ssaɛa ad kreɣ ad ak-ɛerkeɣ tamtunt am wakken tḥemmleḍ
ur ssaɛyu ara iman-im a yemma
wwiɣ-awen-d imensi izad
amek ad d-uɣaleɣ s axxam umbaɛd leɣyab n sin n wagguren s yifassen d ilmawen 
yeldi tabalizt yessufeɣ-d seg-s ḥala lqut yelhan  aɣrum n ubulunji d amellal tayaẓiḍt yewwan mazal-itt akken teḥma aguglu azemmur ččina taqarɛet n lgazuz d lḥelwa n 
nessaɣ-d tacemmaɛt niḍen neččur ṭṭabla s wučči-nni aẓiḍan neqqim nettqessir urǧin neqqim tiɣimit am ta
yessuffeɣ-d sakin iselsa imaynuten i ɣ-d-yewwi i nekk d yemma
lsiɣ-ten s zzux suguneɣ iman-iw leḥḥuɣ deg yiberdan n taddart aqerruy-iw deg yigenni tikkelt-a ur ttsetḥiɣ ara s yiselsa-inu mačči d iqdimen-nni yeččuren s tfawtin deg tgecrar neɣ deffir n userwal-iw
iḍ-nni ṭṭseɣ yis-sen s tumert ḥulfaɣ i yiman-iw d afug i ttafgeɣ ɣef usigna i yetthuzu yiwen n waḍu d afessas
yeqqim gma yid-neɣ mraw n wussan
i tikkelt tamezwarut mi ara d-akiɣ tanezzayt ttafeɣ-t deg uxxam
nruḥ jmiɛ ɣer ssuq n taddart neqqim ntezzi gar lɣaci d sselɛa yersen ɣef tmurt am wakken xeddmen yirgazen s zzux d nnefxa
aṭas n tɣawsiwin i d-nuɣ  leḥwal i tnawalt lxeḍra kraḍ n yikilugramen n ttmer semmuset n litrat n zzit n uzemmur d tebwaḍin n leḥelwa n ssenf n
mi d-nuɣal yeḥka-yi-d kra n ttfasil ɣef tudert-ines deg lkazirna  isluɣma deg wannar tiyita s leslaḥ imeddukkal d temdint n blida tameqqrant ideg yezmer ad yaɛreq umdan deg yiberdan-is
yenna-yi-d tikkelt-a mi ara yuɣal kan ad yelmed tanhert n ṭumubil
qqimeɣ kan ttḥessiseɣ deg-s asugen-inu yebda yessenfal awalen-nni d tugniwin i ttwaliɣ sdat n wallen-iw mi nuɣ tasawent-nni yernu ldiɣ allen-iw mliḥ almi brarḥent akken ad tent-waliɣ s tidet sdat-i
seqsaɣ-t s lḥir 
ad d-taɣeḍ ṭumubil 
ih ayɣer ara lemdeɣ tanhert ihi
maca ṭumubil ur tezmir ara ad telḥu deg tsawent-agi yernu ur tettaweḍ ara armi d axxam-nneɣ
anda ad tt-teǧǧeḍ 
anwa i ak-d-yennan dagi ara neqqim  qrib ad neggaǧ ɣer taddart
ǧǧiɣ ttewsaya i yiwen seg tmussniwin-inu ad aɣ-iqelleb ɣef uxxam din
yettazzalen deg tlemmast n ubrid aruradan
maca anurẓem n gma yekfa s temɣawla
nuɣal nekk d yemma ɣer tudert-nneɣ tuḥzint n yal ass
ad ruḥeɣ yal tanezzayt ɣer zzawiya n ccix ad lemdeɣ leqran akked tarbaɛt n warrac i zedɣen tama-nneɣ
yemma ur tuɣal ara ɣer lxedma n yimezziren acku yeǧǧa-aɣ-d gma aṭas n yidrimen
myiqrabent tirza n gma
yettaweḍ tikwal ɣer lmeɣreb wa ad ɣ-yeǧǧ ɣer tafrara maca yettawi-d yid-s dima
sugneɣ iman-iw qqimeɣ tama n gma daxel n ṭumubil i lqeḍyan i ɣ-yessuffɣen s tidet seg lḥif i ɣ-yesberken ussan-nneɣ
yiwen n wass deg wussan n rebbi deg tnafsa n wass yekcem-d fell-aneɣ am tbuciḍant n yijdi yumeṛ-aɣ ad nejmeɛ lqecc-nneɣ akken ad neggaǧ
ṭumubil tettraǧu-aɣ ddaw n tsawent
yemma tesgerfel deg tazwara
tebda aseqsi deg-s
sani ad neggaǧ  iwumi ad neǧǧ atemmu-nneɣ 
ad nawi yid-neɣ yakk ayla-nneɣ  maca mi nwala gma yefreḥ iḥerres deg-neɣ ad neffeɣ neddem iwumi nezmer neḍfer-it mebla ma neẓra sani
axxam-nni tuɣ-it d ameẓyan ila snat n texxamin d umraḥ leḥyuḍ-is bnan s yidɣaɣen ssqef-is s zzenk i yemmug
yezga deg tlemmast n tegrumma tameẓyant n yixxamen i d-yezgan deg yizenqan nnig n tsirt
mi nɛedda kan sdat-s ssarmeɣ ur yettili ara uxxam-agi yebɛed fell-as akken ad thenniɣ seg tikli-nni n umecwar aɣezzfan tacekkart n yirden ɣef uɛrur-iw
axxam-nneɣ amaynut yesɛa tasafut i d-yesskecmen lḥamu ɣef wuḍan-nneɣ u tesnejla fell-i tuggdi d uneqbaḍ n wul i yi-xenqen yal mi ara d-yeɣli ṭṭlam
am wakken nethenna seg wabbu n tmes n yisɣaren d wuguren i tettmagar yemma akken ad tessiɣ times s usuḍu ɣef yirrij alamma yuɣal wudem n tmeɣbunt d aberkan s yinbuxen
yuɣ-aɣ-d gma taqarɛet n lgaz n lbuṭan d ufurnu d ameẓyan bu-kraḍ n yikanunen
deg wussan imezwura n tudert-nneɣ tamaynut tezga yemma tettalas awalen-a  tneɣriyin n yimaglalen
yuɣal
nella nettwamḍel a qeddur a mmi
tamettant-nneɣ tif tudert-nneɣ
ad yesseɣzef rebbi laɛmer n lmilud i ɣ-d-yessuffɣen seddaw n wakal ɣer tafat
nɛac deg uxxam-nni deg tumert
kecmeɣ ɣer uɣerbaz sɛiɣ qqareɣ deg imeddukkal seg warrac n udcir netturar jmiɛ nettnaɣ tikwal maca amennuɣ ur yettɛeṭṭil ara dɣa ad nuɣal ɣer uhruḥu-nneɣ deg tlemmast n yiberdan d yizenqan n taddart
yemma ur tɛeṭṭel ara tufa amkan-is deg taddart
teqqen assaɣen d waṭas n tǧiratin ttembaddalent tirza tettɣimi yid-sent tettawi yid-sen ameslay ɣef yal asentel
atan yecreq-d yiṭij fell-aneɣ u tezmummeg ddunit deg wudem-nneɣ
maca ulac lḥaǧa i yettɣamayen deg umkan-is
yir-lbext yerra-aɣ gar wallen-is yettɛassa deg-neɣ
mazal ur neffiɣ ɣef wannar n tmuɣli-s iḍegger fell-aneɣ ifassen-is yejbed-aɣ ɣur-s
tanezzayt n yiwen n wass aɣemɣam ffɣeɣ seg uxxam tuɣ-iyi leḥḥuɣ ɣer tsirt ɣef tayet-iw tacekkart n yirden teḥbes yiwet n tmerkabt n yiserdasen deg yiwen n umkan ur nebɛid ara ɣef uxxam-nneɣ
isubb-d yiwen n userdas yebda ittezzi ur ẓriɣ ara ɣef wacu i yettnadi
ul-iw yebda yekkat am ṭṭbel
yal mi ara ɣlint wallen-iw ɣef userdas-nni walaɣ ssifa n gma s uselsu-ines adal yesɛan lhiba sdat-i
d netta i d-yusan  seg lebɛid iserdasen irkelli ttemcabin
beddeɣ deg umkan-iw ḥekkreɣ deg-sen heggaɣ-d iman-iw ad serseɣ tacekkart n yirden
tura meqqreɣ zemreɣ ad ddmeɣ wa ad serseɣ tacekkart s sshala
iwala-yi userdas-nni yelḥa-d ɣur-i amzun d lḥaǧa ɣlayen i d-yufa sdat-s
ay aqcic ruḥ-d
serseɣ tacekkart uẓaɣ-d ɣur-s s ukukru
ayɣer ad aggadeɣ  d aserdas am gma
ahat d gma i t-iweṣṣan ad iɛeddi ɣef uxxam-nneɣ  maca win i d-yusan d amestul am wid i nettmagar deg ssuq
dagi i tzedɣeḍ 
ih
anda d-yezga uxxam n userdas lmilud ǧennadi 
nniɣ-as s yiwet n taɣect d tazurant zuxxeɣ mačči d kra riɣ ad as-beggneɣ d nekk i d gma-s n milud iɣef ttnadin yiǧadarmiyen ɣef uxxam-is wehhaɣ-asen ɣer tewwurt 
dagi nekk d gma-s
ruḥ siwel-as i yemma-k ini-as nebɣa ad tt-nwali
uzzleɣ 
a yemma  a yemma  d iǧadarmiyen yuzen-iten-id gma ɣur-m
teffeɣ-d yemma tefqeɛ ad as-tiniḍ tcumm i twaɣit
yuẓa ɣur-s umestul
tewweḍ-iyi-d taɣuct-is maca ur fhimeɣ ara d acu i as-yeqqar
imir-n kan tuɣwas yemma tebda tiyitwin deg yidmaren-is s yifassen-is
uzzleɣ ɣur-s s tuffɣa n laɛqel
teqqim ɣef lqaɛa tettru tettallas kan 
 mmi yemmut 
lmilud yemmut acimi a rebbi acimi
lmilud
lmilud
yeqqim umestul deg umkan-is yeqqur
iluḥeq-it-id umeddakkel-is i yeqqimen deg  yuẓa ɣer yemma 
ur tettru ara a yemma  wagi d lmektub n rebbi
maca yemma tɛuẓẓeg tsell kan i yimeṭṭawen-is
tessawal i mmi-s s yiwet n taɣect i igezzmen ula tasa n urumi
ḍeggreɣ iman-iw deg yirebbi-s serḥeɣ-as ula d nekk i yimeṭṭawen
truḥ-d tǧaret-nneɣ lalla xayra teṭṭef yemma seg yiɣil tesker-itt-id s laɛqel tessekcem-itt ɣer daxel n umraḥ n uxxam tessuter deg-s ad tesber wa ad teqbel s tikci n sidi rebbi
kra n lweqt umbaɛd mi yeffeɣ lexbar-a yessefqaɛen yeččur uxxam-nneɣ s tlawin n udcir i d-yusan ad ɛezzint yemma
kra n yirgazen seg lǧiran bedden sdat n tseqsayen kan s wallen-nsen acu akka i yeḍran
yuẓa ɛemmi muḥ bab n tḥanut tayiwant n udcir ɣer yiwen n yimestal 
amek i yemmut lmilud 
deg tazwara yessusem umestul sakin yerra-as-d s tewzel 
nnan-aɣ-d d yiwen n uggullu i d-yenneqlaben fell-as deg uslaɣmu
yurǧa bab n tḥanut d yirgazen niḍen yellan yid-s ad ikemmel awal-is maca yessider umestul i uqerruy-is yessusem
kra n lweqt umbaɛd yenna 
tafekka n umerḥum ad d-taweḍ azekka
nessawel i yiɛeggalen n tɣiwant akken ad heggin lumur n tenṭelt
yenna bab n tḥanut 
ad t-yerḥem rebbi d ilemẓi yelhan medden yakk ḥemmlen-t
yuli-d yiwen n ssut ɣef yiwen n ubrid  amin
kra n yimawen bdan stewtiwen i tsuret n lfatiḥa
uqbel n ttnasfa n wass yewweḍ-d ukamyun n yiserdasen deg-s i yella usenduq ideg yeẓẓel gma
mmeslayen-d yimestal-nni kra n lweqt akked lǧiran-nneɣ uqbel ad sidren asenduq ad t-sersen deg umraḥ n uxxam
tneggez yemma ɣef usenduq n usɣar tebɣa ad as-tekkes aɣummu-ines maca semmren-t
yenna userdas 
ur tezmirem ara ad teldim asenduq
tenna yemma allen-is mazal-itent imeṭṭawen 
bɣiɣ ad waliɣ mmi 
lmilud mmi
tisunḍa n lɛesker a yemma ur nezmir ara 
yessusem userdas ur ikemmel ara awal-is
wallaɣ i uqerruy-is allen-is ččurent d yeqqim ibedd sdat n usenduq
yettwamḍel gma neɣ asenduq-nni i ɣ-d-nnan deg-s i tella tafekka n lmilud deg uzal-nni
ur ṭṭaxren ara yiserdasen i usenduq ula d ddqiqa armi t-rran ddaw n wakal deg tmeqbert n taddart
rekben sakin akamyun-nsen uɣalen seg wansi i d-usan
imezdaɣ n udcir bedden yid-neɣ
yeqqim uxxam-nneɣ yeččur s lɣaci ugar n ddurt
iɛeggalen n twacult n yemma wwḍen-d s ugellel ur ten-yewwiḍ ara lexbar armi zrin sin n wussan armi d ass n teswiqt
ma tawacult n baba ur nessin ula yiwen seg-s
ɣef wawal n yemma baba yella ixeddem lefḥem seg wasmi imeṭṭawen
yessider ttazzalen d tezweǧ yid-s ur teẓri ara ma yesɛa tawacult neɣ ur yesɛi ara
tenna-yi-d lasel-is seg temnaḍt n ssɛida d tazzla deffir n uɣrum i t-yessawḍen ɣer yidurar-agi
asmi d-iruḥ ad tt-id-yexḍeb tesɛa yemma sin n yiseggasen mi tennebra lmilud yid-s i yella u tezdeɣ ɣur ɛemmi-s
ɛemmi-s-agi yemmut uqbel ma yeṭṭef urgaz-is baba rray ad yinig wa ad ɣ-yawi yid-s ad nezdeɣ deg utemmu-nni ideg sɛeddaɣ temẓi-inu tamezwarut
tamettant n gma d ahdum i d-yeɣlin ɣef yiqerra-nneɣ
teɣli yemma am teckirt-nni tameqqrant yettwagezmen imeṭṭawen fell-as
tettmektay swadda
urǧin teḥbes
lmilud iḍ d wass
am wakken tuɣal tettḥulfu i sster deg uqerruy-is tettaɛraḍ ad tekkes leqriḥ-nni s ucuddu n unyir-is s umendil i tessebzag s lxell d lqares
ur zrin ara kra n wussan armi yewweḍ yiwen n usali 
lmilud yettwanɣa deg yiwen n umerẓi i yeḍran deg tama n blida gar yisafagen n hewwari bumedyen d yiggulluyen n kra n yikulunalen n lɛesker i bɣan ad t-seɣlin akken ad rren ttar i ben bella iwumi yekkes
bumedyen adabu yerna yessekcem-it lḥebs
d tikkelt tamezwarut i sliɣ i yismawen n bumedyen d ben bella
lehdur-agi sliɣ-asen ɣer bab n tḥanut
ufiɣ yiwen n urgaz yettmeslay ɣef temsalt-a mi i iy-iwala kan yessusem
maca ɣas akken ukreɣ asali
seqsaɣ yemma
maca amek ara tẓer tmeɣbunt
ula d nettat tesla ayen sliɣ
tenna   d acu lfayda seg waya  lmilud yemmut lmeyyet urǧin ad d-yuɣal wid i t-yenɣan leḥsab-nsen ɣer rebbi nekkni d imeɣban ulac acu nezmer ad t-nexdem d acu yellan gar yifassen-nneɣ ḥala ddaɛwat i sidi rebbi 

yemma tessusem twekkel lamer-is i sidi rebbi maca nekk ala
bɣiɣ ad ẓreɣ acu s-yeḍran i gma
deg wussan-nni lliɣ ṭṭafareɣ timsirin n yiḍ tekcem s ul-iw leqraya d tira
tigawt tamezwarut i xedmeɣ uɣeɣ-d aɣmis n limmer ad afeɣ asali i yettmeslayen ɣef ṭṭrad-nni i yenɣan gma
ulac acu ufiɣ ɣef usentel-a
isebtar-ines ččuren s tewlifin d wawalen n hewwari bumedyen aselway n useqqamu n tegrawla
ulac ula yiwen n wawal ɣef ben bella neɣ ɣef wid yebɣan ad as-kksen adabu
kra n lweqt umbaɛd uɣaleɣ ur t-id-ttaɣeɣ ara
yuɣal iqerreḥ-iyi ciṭuḥ lḥal mi ara waliɣ bumedyen yettezmummug yerfed afus-is ɣer yigenni ma d gma atan snat n lmitrat ddaw n wakal
yernu deg uqerru-iw fran-t ttuqenɛeɣ daxel-iw belli d netta i t-yenɣan
yiwen n wass ǧǧiɣ armi tefreɣ tḥanut n ɛemmi muḥ dɣa seqsaɣ-t 
ɛemmi muḥ d tidet ayen sliɣ gma yettwanɣa deg ṭṭrad yeḍran gar bumedyen d ben bella 
tembawel tcacit-is allen-is brarḥent 
anda tesliḍ i yimeslayen-agi ay amcum 
dagi i sliɣ i yiwen n urgaz ihedder belli isafagen n
bumedyen wwten iggelluyen i iteddun ɣer tmanaɣt aṭas n yiserdasen i yemmuten gar-asen gma
yessussem ɛemmi muḥ yesneḥneḥ dɣa yenna  imuqqel yeffus ẓelmaḍ
susmeɣ kkreɣ ffɣeɣ
ɛemmi muḥ ttqadaren-t yirkelli
sell mliḥ a mmi ur ttamen ara acu i d-qqaren wigi yessuguten awal ccɣel-nsen ḥala awal mebla lmeɛna kečč meẓẓiyeḍ timsal-agi meqqrit fell-ak
gma-k yemmut wagi d lmektub n sidi rebbi
ma yewweḍ lajel n walbaɛḍ teččur-as dayen
ɣas mgaradent tsebbiwin tamettant d yiwet kan
ɣef waya ad k-weṣṣiɣ ur nebbec ara ur ttɛawad ara ad tesseqsiḍ iseqsiyen am wigi
lethu kan s leqraya d uxeddim-inek bedd ɣef yemma-k tameɣbunt
d keččini i d asalel-ines ayiwan
sliɣ tuḍen
ad as-yefk rebbi ccfa
aɣ awal-iw a mmi
ur yettmeslay ara aṭas maca awalen-is weznen d ureɣ
grarben yis-neɣ wussan
win i ɣ-yettawin aɣrum iruḥ dayen
tuɣal yemma ɣer lxedma n yimezziren
tugi ad tt-ɛiwneɣ deg tukksa n uwri neɣ ad t-senzeɣ  wagi d ccɣel n tlawin
ma d kečč kker ad tnadiḍ ɣef uxeddim n yirgazen
 tuɣal tettenkar zik tettruḥu ɣer utemmu-nneɣ aqdim tqelleɛ awri weḥd-s kan tettaǧǧa-t din mi zrin kra n wussan ad d-tuɣal ɣur-s akken ad tesneɛ yimezziren deg umkan-nni
tikwal ttlaḥaqeɣ-tt ɣer din akken ad tt-wanseɣ ad bibbeɣ rrezma n yimezziren wa ad uɣaleɣ s laɛqel kan ɣer uxxam-nneɣ i d-yezgan deg taddart
timsirin n tmeddit beddunt seg lxemsa n tmeddit armi d tmenya
dɣa ttɣamayeɣ ass s lekmal-is mebla ccɣel
kra n lweqt xedmeɣ deg lfirma n yimjuhad d axeddim n tsemhuyt kan ikeffu s ujmaɛ n lɣella
tajernaḍt d tamecṭuḥt maca ttuɣaleɣ-d dima s kra n lxeḍra d lfakya
axeddim yewɛer yessamas yernu ulac deg-s imal
ur ẓriɣ ara amek i yi-d-tusa tikti n unekcum ɣer lɛesker
hedreɣ-as i yemma
tsuɣ ad tɣileḍ d azrem i tt-yeqsen
 tebɣiḍ ad iyi-tenɣeḍ  ur tesqenɛeḍ ara s wayen yeḍran i gma-k  ad yenɛel rebbi idrimen-nsen
ad yenɛel
rebbi ass-nni mi yekcem lmilud ɣer lkazirna tigullelt tif tagnit ideg ddreɣ tura
tiggullelt ur tneqq ara
nekkni d imeɣban nqenneɛ s wulac
kkes tikti-a seg uqerruy-ik 
kkseɣ tikti-agi s tidet seg uqerruy-iw
ssakint-iyi-d tiyitwin tifessasin ɣef tewwurt
ṭṭurceɣ i tmezzuɣin-inu akken ad kkseɣ ccek
d asṭebṭeb s tidet neɣ d ayen i d-yegran seg yir targit i urgaɣ  uḍan-inu ineggura uɣalen-iyi-d d ɛeggu deg tazwara d iḍes ixerben deg tlemmast d yir-tirga yessefqaɛen ɣer taggara
ssut n tyitwin yennerna
mseḍfarent d tifessasin am wakken win i yesṭebṭuben ur yebɣi ara ad yessaki lǧiran
ḍeggreɣ taduli akin ttekkaɣ ɣef tqeffalt n umesbaḥ muqleɣ s wallen imedlen ɣer ssaɛa n lḥiḍ
zzuǧ u rrbeɛ n ssbeḥ
srugmteɣ s wurfan   acu yeḍran akka  d timenɣiwt niḍen i yeḍran  ur yezmir ara bab n twaɣit-a tamaynut ad yerǧu alamma yuli wass  
ɣef tewwurt tessekref-iyi lhejna tesdubbez iles-iw
ccil n ṭṭlam i yemmɣen ɣef umkan ɛeqleɣ yusef ɛeyyaci win iɣef ttḥudduɣ d netta i irewlen ass n uẓdam s leslaḥ ɣef tkamyunt n temsulta
qqureɣ deg umkan-iw ur s mmeslayeɣ ur xdimeɣ kra
ucmummeḥ sakin yenna-yi-d s usqewqew 
suref-iyi a si ɛebdelqader  yettuḥettem fell-i ḥwaǧeɣ-k
anda telliḍ ay amcum  d acu txedmeḍ  tegreḍ iman-ik deg yiwet n twaɣit tameqqrant
imuqel-iyi-d kan
mačči d nekk d tamara a si ɛebdelqader d tamara i yi-rran asmi ad k-d-ḥkuɣ ad iyi-tfehmeḍ wa ad iyi-tɛawneḍ
kcem tura teḥkuḍ-iyi-d taqsiḍt-ik
ala mačči dagi
els iselsa-inek ddu-d yid-neɣ
yid-wen  anwa-ken  yaɛni mačči weḥd-k i telliḍ 
ur ttaggad ara a si ɛebdelqader bɣan ad mmeslayen yid-k kečč d amastan d abugaṭu tamsalt tekres ugar ɣef wayen tɣileḍ
sani ad dduɣ yid-k 
ɣer yiwen n umkan ur yebɛid ara mliḥ syagi
xemmemeɣ kra n lweqt i usumer-agi yessewhamen
ran kan ad iyi-yessuffɣen akken ad iyi-nɣen  ala nekk d amastan ur sɛiɣ ara taɛdawt yid-sen
ttqadaren imastanen acku ḥudden ɣef lecyux-nsen asmi ten-yerra udabu aserdasan deg lḥebs yernu lliɣ yiwen deg-sen
iban ḥwaǧen amastan ara iḥudden fell-asen
maca acu yezmer ad yexdem umastan umbaɛd n tmenɣiwt n seddis n yimesulta  tamsalt-a tezzuɣur deffir-s uffir bɣiɣ ad ẓreɣ d acu-t
nniɣ 
kcem a yusef kra n ddqayeq ad iliɣ ɣur-k
ad k-ibarek rebbi a si ɛebdelqader
ad k-rǧuɣ kan dagi
sin n yirgazen s leslaḥ ɣummen udmawen-nsen tuɣ-iten ttraǧun-aɣ deg ubrid
nessers kan iḍarren-nneɣ ɣef ubrid yeččuren s yixjuḍen nserreḥ-as i tazzla ad as-tiniḍ nerbeḥ
yiwen deg-sen d yettmuqqul seg lweqt ɣer wayeḍ ɣer deffir akken ad iẓer i nebɣa ad timsizzelt ma yella win i ɣ-yeṭṭafaren
ṭṭlam atellis yemmeɣ ɣef udcir
acḥal d abrid i mmeslayeɣ i uselway n tɣiwant i iɛeddan akken ad tesbedd tɣiwant imesbaḥen deg ubrid
yenna-d yefka yakan i lwilaya yiwen n usenfar yemmed ɣef useqɛed n yiberdan d wusu-nsen s ugudrun tiririt n ukarlaj i uṭrutwar d teftilin deg yiberdan
maca lwilya ur texdim acemma
lwilaya  d tiɣremt yerkan tessalay leḥyuḍ-is s usemnenni n yikamaren ḥekkmen-tt yisuḍaf n leqher d usali n leswar s yiɣallen laman d yiɛessasen deg yal annag
tsemmin i yikalan-agi tibiruqraṭiyin lhiba n uwanak
wagi d arebrab n uwanak uḍɛif ur nessaweḍ ara ad yessuffeɣ tamurt seg tggunẓit d twernaḍt ccil n lxir yessemnennin deg tmurt d yimiḍanen lbankat n iwadmayen n lbanka
yeḥfeḍ uselway n tɣiwant taɣect yuɣal yal mi ara t-smektiɣ s lemɛahdat-ines ad d-iyi-tt-yettalles
maca seg wasmi yettwanɣa budyaf ameɣnas-nni arumansi bu-nniya i suffɣen yiseḥḥaren seg talwit n temɣert-is akken ad yerr tamacint-nsen s abrid d uṭerḍerq n ṭṭrad-agi ur nessaweḍ ad as-naf isem iwumi nbubb ɣef yiferrawen-is yeččuren d idammen yakk ibriren d ddɣel-nneɣ
nekkni nuɣ tannumi nettarra llum ɣef wiyaḍ nekk d agellid wiyaḍ d ccwaṭen ulamma d gma neɣ d mmi-s n lɛerc-inu ttmagareɣ-t ssbeḥ tameddit gar lɣaci deg ssuq neɣ ad beddeɣ tama-s deffir n ccix n lǧameɛ sbedden wayeḍ ɣef uqerru n tɣiwant qqaren-d d amestul yewwin tastaɣt-ines ḥebsen yakk isenfaren
tura ur i yi-teɛni ara temsalt
nuɣ tannumi s waluḍ ixjuḍen n waman d ṭṭlam
nuɣal nettnadi kan amek ad nesseḥbiber ɣef tudert-nneɣ
awi-d kan ad nidir yuɣal-aɣ d raslmal aɣlayan isettu-aɣ talwit n tudert tamirant i aɣ-d-tefka tatiknulujit d usnulfu ussnan
d tuɣalin ɣer deffir i ɣ-yerran ɣer tudert n tallit n temharsa
nuɣal nḥemmed
rebbi iḍ d wass imi mazal ulawen-nneɣ kkaten wa tameddit ɣer yixxamen-nneɣ nemneɛ
nettuɣal yal
tettbin-iyi-d liḥala simmal tettiwɛir uɣalent twuɣa ttlaḥaqent-aɣ s ixxamen-nneɣ
mmi-s n umeddakkel-iw yettwanɣa ɣef umnar n uxxam nekk ad iyi-suffɣen deg tlemmast n yiḍ akken ad iyi-zzuɣren ur zriɣ sani
ad yester rebbi wa ad tt-yessuffeɣ ɛla xir
lḥiɣ acḥal n tmerwin n lmitrat mebla ma walaɣ acemma sdat-i
kecmen yiḍarren-iw deg tlemmast n yixjuḍen n waman d waluḍ qrib i yi-d-seɣlin
ageffur yeḥbes maca asemmiḍ mazal iteqqes
ur ttaggadeɣ ara ṭṭlam ur yessekcam ara deg wul-iw ccek s lmeqlub yettɣummu-yi ṭṭlam s yiwet n talwit yettarran talast i wallen n yiɛdawen
uɣent sakin wallen-iw tannumi d ṭṭlam uɣaleɣ leḥḥuɣ mebla uguren ttneggizen ɣef yiɛerriḍen i ttmagareɣ deg ubrid-iw
yelseq
yusef ɛeyyaci deg-i ad as-tiniḍ yuggad ad as-rewleɣ
inebbeh-iyi-d acḥal d abrid akken ur ɣelliɣ ara deg yixjuḍen n waman
yezga-d udcir ɣef yiwen n ugni d awesɛan ad k-id-tmager sakin yiwet n tkessart
ixxamen teɣli-d fell-asen tsusmi
amur ameqqran deg-sen ur ttwazdɣen ara acku urɛad yekfi lebni-nsen
ddaw n leḥyuḍ yettemḍeggar yijdi d yibeɛɛayen i ssexdamen i uheggi n ubiṭun
bedden sin-nni iɣummen udmawen-nsen ɣer tewwurt n lemraḥ n yiwen n uxxam mazal ur yekfi ara seg lebni yesɛa sin n yinnagen
yessuffeɣ-d yiwen deg-sen amesbaḥ n tsafut yessaɣ yis-s abrid
deg wannag amezwaru tama taẓelmaḍt tban-d ciṭuḥ n tafat deg taggara n tgennarit
yiwet n tzeqqa newrent-tt snat n tcemmaɛin sersen-tent ɣef lqaɛa n ssima deg snat n tɣemmar mqabalent daxel-is llan ukkuẓ n yirgazen qqimen ɣef tzerbiyin ttmeslayen
wwḍen-iyi-d leswat-nsen mi ttaliɣ ɣef usellum
tuɣ-iten ttraǧun deg-neɣ
mi newweḍ bedden sellmen fell-aneɣ
 ansuf s  ustad -nneɣ 

ɛiwden-as i tenfalit-a acḥal d abrid
yiwen deg-sen iwehha-yi-d anda iaq ad aɣeɣ amkan
sgerfleɣ deg tazwara acku issebbaḍen-iw bezgen s waluḍ
kkseɣ-ten rniɣ iqaciren ibezgen ḍeggreɣ sakin iman-iw ɣef wusu
tessaɛya-yi tikli
icebbeh-iyi rebbi dayen bdiɣ ttimɣureɣ ttuɣaleɣ d mmi-s n temdint uɣaleɣ ur zmireɣ ara i tikli mačči am zik
iluḥeq-iyi-d yusef yuɣ amkan tama-w
qqimeɣ rǧiɣ
sidreɣ i uqerruy-iw kra n lweqt akken ad ffreɣ tuggdi-inu
d nitni i yi-d-ssawlen d nitni ihi ara yebdun ameslay
refdeɣ allen-iw muqqleɣ deg udmawen-nni iɣef temɣi tamart tseqsayeɣ iman-iw 
anwa i irewlen seg lḥebs anwa i iẓedmen ɣef yimsulta 
acu yeḍran i umejjay  amek ad ddukklen deg wudmawen-agi tewɛer n tmenɣiwt d ucmummeḥ d taḍsa swayes i yi-d-mmagren  d imellayen gar-asen d iwɛiren ɣef yicenga-nsen
anwa-ten icenga-nneɣ s tidet  fell-as mačči taẓallit n rebbi
yesneḥneḥ yiwen n urgaz tamart tečča yakk udem-is yerreẓ tasusmi-nni
isemma yules-d i tenfalit n userḥeb yis-i
a nettɛuzzu-k mliḥ acku tbeddeḍ d amastan n lecyuxat-nneɣ imeqqranen
nwala tabɣest-inek mi ten-tḥuddeḍ ccil n wuguren imeqqranen i tmagreḍ d uqhar n yiqehharen i iḥekkmen deg tmeggraḍ n uɣref-agi lmumen ameskin
ahat tesseqsaḍ iman-ik ɣef ssebba i ɣ-yeǧǧan ad k-id-nawi armi d amkan-a  acku yeḍmen yernu nezmer ad nemmeslay amek i ɣ-yehwa
nessawel-ak-d akken ad k-nessenɛet tidet
tidet i iḥemmel sidi rebbi d umazan-ines tikerkas n yimesbaṭliyen-nni n yimsulta d lɛesker ara tečč tmes n
unazir ad ɣ-yessemneɛ rebbi seg-s
nekkni nessawal i lxir ur nḥemmel ara takriḍt
maca d adabu amesbaṭli i iḥettmen fell-aneɣ ad nerfed leslaḥ deg wudem-is
wagi d azref i ɣ-d-yefka rebbi akken ad nḥudd ɣef yiman-nneɣ
win yebdan d netta i iḍelmen
sɛeddaɣ mraw d ukkuẓ n wagguren deg unarraz deg sseḥra
yir amkan awer t-twaliḍ awer t-yessin ukafriw acu ad d-nini ɣef lmumen
tamnaḍt mazal ar tura deg-s later n lbumba tabelkamt i tesṭerḍeq fransa tamharsant yernu yezmer ula yir-izenẓaren-is udfen tafekka-nneɣ
izenẓaren i yeshelken imezdaɣ n temnaḍt-nni s waṭṭan n ukunsir
yessusem ciṭuḥ yebda aslaf i uččamar-is s ufus-is
sendeɣ aɛrur-iw ɣef lḥiḍ skecmeɣ iḍarren-iw cekkleɣ-ten am wakken xeddmeɣ asmi lliɣ d aqrur ameẓyan lemdeɣ leqran deg zzawiya ttqellibeɣ ɣef waddud iwatan heggaɣ iman-iw i usebleɛ n tidet-agi ara iyi-iḍegger umeqqran-nsen
ikemmel deg wawal-is 
maca ur d-usiɣ ara ɣer dagi ad mmeslayeɣ ɣef yiman-iw acku fkiɣ-tt d asfel i unezmar win i tt-ixelqen
tiɣawsiwin n ddunit uɣalent war azal ɣur-i
cceɣl-iw irkelli yuɣal d aḥebber amek ad rreɣ azal i tmurt-agi tamejruḥt i ḥekkmen iqehharen imṭurniyen yuklalen times n unazir ad ɣ-yessemneɛ rebbi seg-s
newwi-k-id ɣer dagi akken ad k-nemmeslay ɣef umeddakkel-nneɣ
yusef iɣef telliḍ d amastan ad t-iɛin rebbi wa ad t-yessuffeɣ seg twaɣit ideg yella
anagar netta i tesɛa yemma-s tamuḍint baba-s ad t-yerḥem rebbi yella deg terbaɛt-nni n umeɣras buyaɛli yesɛedda acḥal n yiseggasen deg lḥebs uqbel ad yemmet seg lɣiḍ d lḥesra ɣef tmurt-agi yeffɣen ɣef ubrid n rebbi
asmi yura yusef d i yukren amerḥum ameɣras ɛebdelkrim
buɛebdellah d nitni i t-yenɣan ḍeggren sakin tafekka-ines deg terga ur nebɛid ara ɣef wasif n sefsafa yenna-d tidet ur yeskadeb ara
d tidet i d-yenna acku d nekkni i as-tt-id-yefkan
ilaq ad teẓreḍ a ɛebdelkrim ur yelli ara seg yiserdasen-nneɣ
yella d amsenzu yeṭṭafaren ilugan n usɣan
gma-s i k-iqublen gma-tneɣ ɛebdelḥamid d tidet seg yirgazen-nneɣ ma d gma-s xaṭi
tura ad t-ǧǧeɣ ad k-d-yales taqsiḍt seg tazwara akken ad k-d-tbin tidet n yiqehharen-a yerran lmumnin yelhan ddaw n yiḍarren-nsen lbaṭel ɣef yimelsanen senkaren imdanen mgal dduɛat lmumnin am ttkellixen imsulta srusun lɛibad nekkni
yallah a gma ɛebdelḥamid mmeslay-d ales-as i ayen akk i tessneḍ
yembawel urgaz-nni i yeqqimen ɣer tama tazelmaḍt-ines iseggem tiɣimit-ines akken ad yebdu ameslay
d ilemẓi d uḍɛif tamart-is n kra n wussan kan
iseṭṭel aqerruy-is allen-is kecment ɣer daxel aɣenjur-is d aɣezzfan yettemcabi ɣer win n ufalku
yelsa aserwal n yiserdasen d ubalṭu n uglim yessers ɣef tgecrar-is tamekḥelt seg ssenf n kalacinkuf
seqsaɣ iman-iw leslaḥ-agi wwin-t-id seg uẓḍam-nni i xedmen mgal takamyunt-nni i d-yewwin imeḥbas  susmeɣ
acu lfayda ma seqsaɣ-t 
muqel a  ad k-d-iniɣ tidet ḥala tidet seg tazwara armi d taggara
ayen i d-yessuffeɣ yusef deg uɣmis d tidet meyya ɣef meyya
d imsulta i yenɣan gma
karim ad as-yeɛfu rebbi
ahat ad iyi-tiniḍ sken-iyi-d lberhan-ik ma tsedqeḍ
ɣur-neɣ anza nesɛa inigan
nekk yiwen deg-sen
aṭas yellan seg wat n udcir
tqebleḍ kečč d wigi iɣef tettmeslayeḍ ad tbeddem sdat n unezzarfu ad d-tefkem taggwa-nwen ass n ccreɛ 
yessekcem umeqqran-nsen yiwen n uzmumeg n usqecmeɛ ɣef yicenfiren-is 
ṣelli ɣef nnbi a
srugemteɣ tanfalit  taẓallit n rebbi fell-as  s laɛqel kan ulac win i as-yeslan
nessusem kra n lweqt dɣa ikemmel awal-is  iman-is yenna-yi-d s
sḥebseɣ-t nniɣ-as 
tettamneḍ taɣdemt n yiqehharen-agi  anezzarfu ameɣbun d taɛeljet kan deg yifessen-nsen
ad yeḥkem s wayen ara s-inin nitni
ɣas ṭṭuqten lehdur ɣef lbaṭel n teɣdemt deg tmurt-nneɣ maca ma ddukklent ccuruṭ n ustan yelhan anzaten d inigan yessefk ɣef unezzarfu ad yeḥkem s usaḍuf mačči s tsunḍiwin
yenna-d ɛebdelḥamid s wurnan 
 a  eǧǧ-iyi ad k-d-alseɣ d acu yeḍran s tidet gar gma d umsaltu fateḥ ben slama yellan d mmi-s n udcir-nneɣ yernu d ameddakkel n temẓi
gma yella d aḥeddad n lfeṭṭa isenneɛ yesnuzzu isɣunen n wureɣ d uẓref
deg tazwara yella d axeddam ɣer yiwen n uḥeddad n lfeṭṭa deg tama n umraḥ n yimeɣrasen deg tmanaɣt sakin yeffeɣ sɣur-s yekra-d yiwen n lmaḥel deg ssuq n lmiksik
seg wass-nni yeldi fell-as rebbi tiwwura n lxir tennerna tjara-ines s uxeddim yelhan i ixeddem yernu yeẓwer mliḥ deg lḥerfa-agi seg wasmi meẓẓey
yuɣal d asalel n twacult-nneɣ nnaɛma d lxir n sidi rebbi bdan tettbin-d fell-aneɣ limer mačči yir amdan-nni bu uɛebbuḍ i yeskecmen izerman ɣer wayla-nneɣ
ass-nni tuɣ-iyi daxel n lmaḥel mi d-yekcem ɣur-neɣ fateḥ akked yiwen n urgaz yenna-d d ameddakkel ɛziz fell-as lasel-is seg tmurt n leqbayel ixeddem yid-s d amsaltu
iṭij qrib ad yeɣli d lmeɣreb nhegga-d iman-nneɣ ad neɣleq taḥanut
mi yeqqim fateḥ yettqessir d gma karim walaɣ tawwurt yeldin ciṭuḥ ameddakkel-nni-ines yemdel
banen-d wurnan ɣef wudem-is
yenna-d fateḥ   wagi d ameddekkel ɛziz fell-i mliḥ yemma-s tewweḍ laɛfu n
rebbi teǧǧa-d deffir-s isɣunen iqdimen yebɣa ad ten-yessenz akken ad yessenfeɛ tawacult-is s yidrimen-is
dɣa nniɣ-as tanezzut-agi ḥala aḥbib-iw karim i yi-tecrek yid-s tagella d lmelḥ seg temẓi i as-izemren
nekkni ur nessin iqqiḥ ɣef wazal d ssuma n wureɣ d taẓeyt-ines
nuggad ma nruḥ ad nwali aḥeddad n lfeṭṭa niḍen ad ten-yaɣ fell-aneɣ s uzgen n ssuma n ssuq
ɣef waya i d-nezwar deg-k
kečč d argaz afeḥli d asendid ur tḥemmleḍ ara leḥram 
imir-n kan yessuffeɣ-d urgaz-nni seg lbalṭu-ines n uglim amendil yessers-it ɣef ukunṭwar n usɣar
iwala gma sselɛa yersen sdat-s  timeqyasin tizrarin timengucin d yiwen n uzrar qlilit tura lxedma-nni n zik
kra seg yisɣunen mazal-iten ttemcaɛalen d ijdiden ma wiyaḍ iban d iqdimen lsan-ten yakan
kra seg-sen yerreẓ neɣ yeɛwej
yenna-asen gma   tasmekta-a meqqret yernu nekk am wakken tezriḍ a fateḥ ttreqqiɛeɣ isɣunen ur ten-ttaɣeɣ ur ten-snuzuɣ 
yessekcem umeddakkel-nni iman-s yenna   ur k-d-nniɣ ara efk-iyi-d azal-nsen tura
s lɣerḍ-ik kan senz-iten sakin ad nemsefham
kečč d bab n wawal ur txeddɛeḍ ara
irgazen i yirgazen
d ameddekkel-iw fateḥ i yi-d-yewwin ɣur-k kečč tesneḍ-t mliḥ
ulac acu iḥaren ttruḥuɣ ɣer twacult-iw yiwet n tikkelt deg waggur ma zemreɣ 
yessusem gma kra n lweqt iɣezz icenfiren-is akka i ixeddem yal mi ara yettxemmim dɣa yenna-as   nemtafaq
efk-iyi-d ciṭuḥ n lweqt
sefqed-d fell-i seg tallit ɣer tayeḍ
yal mi ara senzeɣ kra deg-sen ad k-in-fkeɣ azal-nsen
akka i mtafaqen deg tazwara
urǧin i ɣ-yewwi ccek belli ureɣ-nni i sersen ɣer lwert maca d aglaf n tkurḍiwin n gma mačči d yixxamen

wehmeɣ mi sliɣ i yimeslayen-agi
qrib i sutreɣ seg
ɛebdelḥamid ad-iyi-yales tafyirt taneggarut
maca ulac acu xedmeɣ
s laɛqel kan a ɛebdelqader  iḍ mazal-it ɣezzif yernu mazal ad tesleḍ i yisallen ara k-yeswehmen
ǧǧiɣ-t ad ikemmel taqsiḍt-is 
ur tezzi ara ddurt tikkelt-nni ulac-iyi d gma i yi-d-yennan uɣalen-d yimsulta-nni deg sin yid-sen yedda-d yid-sen wis kraḍ yewwi-d yid-s amendil yeččur s yisɣunen n wureɣ d wuẓref
yenna-as-d fateḥ argaz-nni wis kraḍ yebɣa ad yessenz isɣunen n ɛemti-s d taǧǧalt i yenwan ad tẓur axxam n rebbi
imir-nni yebda ccek ikeccem gma
tameddit-nni yeḥka-yi-d ɣef uḥettet n fetḥi akken ad yejmeɛ gma ɣur-s isɣunen-nni ɣas ma mazal ur yessenz ara imezwura-nni i sen-yeǧǧa
yewwi-d ifukal ulac laman deg yisaganen n lkazirna n temsulta yezmer ad t-akren yernu isɣunen-a d lamana deg temgarḍt-is d ayla n yiwet n temɣart yessawḍen sat n tmerwin n yiseggasen deg laɛmer-is tebɣa ad tessizdeg iɣsan-is s lḥiǧ ɣer uxxam n rebbi
tebɣa ad tfareq ddunit-a wa ad tmager bab-is d tazedgant mebla ddunb
ɣas akken gma yumen taqsiḍt-nni yeǧǧa isɣunen-nni ɣur-s
yuɣal fateḥ d imezgi deg tḥanut
ad yessuget awal mebla lmeɛna sakin ad yesseqsi ɣef lamana i ǧǧan ɣer gma
karim d bab n wawal ur yessin ara lekdeb
d gma ssneɣ-t mliḥ
d netta i d ameqqran deg twacult-nneɣ d netta i d amedya-ines deg lewqama
kra n wussan umbaɛd yessaweḍ ad yessenz kra n yisɣunen yessuter deg fateḥ ad ixebber bab-is ad d-yas ad yawi azal-nsen
maca fateḥ yebɣa ad yessaweḍ idrimen-nni s timmad-is yewwi-as-d afukel tuffɣa seg lkazirna tuɣal tewɛer ɣef ẓẓedmat i iḍerrun mgal imsulta
yefka-as gma idrimen-nni mebla ma truḥ-d ɣer tidimi-s ad yeǧǧ ɣur-s lbayan d fateḥ i ten-yewwin
yuɣal-d fateḥ acḥal d abrid yettawi idrimen xas ma yella mačči d lḥaǧa meqqren
yiwen n wass usan-d yirgazen-nni mebla ma yedda yid-sen fateḥ sutren deg-s ad sen-d-yefk idrimen n wayen yenzan yakan
yenna-asen gma d amidaw-nsen i ten-yewwin
ur t-yumin ara uqbayli-nni
yessuter deg-s idrimen d areṭṭal ara yekkes umbaɛd mi isɣunen niḍen
yenna-as yeḥwaǧ mliḥ ara yessenz idrimen
yewwi-d afukel s yinig ɣer taddart-is deg tmurt n leqbayel u netta ulac acu yesɛa deg lǧib-is ulac ula adinar yernu tajernaḍt urɛad d-tekcim
s nnig n wul-is i yeqbel
yefka-as qrib yakk idrimen i yesɛa ass-nni
tameddit-nni yewweḍ-d s axxam yerfa ireggem deg
fateḥ
neffeɣ ad nadi fell-as deg uxxam-nsen
yenna-aɣ-d gma-s ur yekcim ara s axxam ugar n ddurt
tekres taluft yufa gma iman-is deg uwaɣiw
yeffeɣ-d wawal ussan-nni d akken aṭas n yixxamen i yettwakren deg yiḍ
imakaren-nni ttɣummun udmawen-nsen sexdamen timeẓyanin akken ad ḥettmen ɣef yimawlan n yixxamen ad sen-fken yakk ayen sɛan ama d idrimen neɣ d ureɣ
idrimen d yisɣunen d aya ayen yellan d afessas kan ɣlay wazal-is yernu yeshel i tuffra
yeḥka-yi-d gma ɣef uqelleq i t-yettaṭṭafen yal tikkelt mi ara ten-yesken i yimectariyen
yuggad ad mmeslayen medden ɣef lasel n yisɣunen-nni
iles n medden am tmes ur yettferriq ur iferren
tiyita deg yimdanen ɣef yilsawen-nsen tettazzal am tament deg ugerjum
sneɣseɣ seg tuggdi-ines nniɣ-as isɣunen yellan ɣur-s nessen imawlan-is  d imsulta
kkes aɣbel ur ttqelliq ara iman-ik
ɣelḍeɣ seg tazwara armi d taggara
kra n wussan umbaɛd s ugacur ɣef lɛecra n ssbeḥ mi ɛeddaɣ sdat n uxxam n twacult n fateḥ walaɣ-t yeffeɣ s temɣawla xmat-xmat s tuffra kan am wakken ur yebɣi ara ad imager ḥed deg ubrid-is
mi i yi-iwala ɛerqent-as yessekcem aqerruy-is gar tuyat-is yezmummeg azmumeg n ukaɛeb yuzzel-d ad iyi-iɛenneq yenna-yi-d acḥal i yefreḥ mi i yi-d-imuger
hedreɣ-as ɣef wayen i d-yekkan sɣur sin n yimeddukkal-is sutreɣ deg-s daɣen ad i yi-yessefhem ayɣer ur sen-yefki ara idrimen-nsen
yerra iman-is yewhem yeggul s uqerru n yemma-s tamuḍint belli lamana tewweḍ imawlan-is yewhem deg wayen yeḍran
maca ad ten-iwali kan ad yerr talast i wugur-a s temɣawla
sakin yewwi-d afukel s rrwaḥ-ines ɣer lkazirna dɣa nemfaraq
tikerkas banent ɣef wudem-is
ɣas akken umneɣ-t nniɣ-d gar-i d yiman-iw mačči sɣur-s ad d-yekk lexdeɛ d ameddakkel n temẓi-nneɣ d mmi-s n udcir-nneɣ
ahat ur yemsefham ara akked sin n yiberraniyen-nni
tameddit-nni iwala fateḥ gma deg tḥanut-is yessuter seg-s ssmaḥ ɣef wayen yexdem umeddakkel-is i yettmagaren aṭas n wuguren deg twacult-i is
ass-nni yeṭṭef gma rray ad yerr isɣunen-nni yimawlan-is
maca yesseqneɛ-it fateḥ ad ten-yeǧǧ ɣur-s yewweḍ armi i as-yessuter ad yurar amek i as-yehwa s ssuma-nsen
yenna-as yezmer ad yekkes ayen i as-yehwan seg ssuma n yisɣunen
sin n yirgazen-nni ur ssinen ara azal n wureɣ ihi yezmer ad yekkes ayen i as-yehwan seg yidrimen n tnezzut
ikemmel yenna-as ur yessin ara sin n yirgazen-nni ɣur-s netta d imidawen kan deg uxeddim ihi ur yeẓri ara ma tseḥḥa teqsiḍt-nsen ɣef lasel n wureɣ neɣ xaṭi
maca d tagnit i karim akken ad yerbeḥ ugar
tunzin d tiɣin d tanezzut u llsas n tnezzut d rrbeḥ
lmuhim fateḥ axabit yelsa talaba n umahaḍ yexdem ayen yezmer akken ad iqenneɛ gma ad ikemmel ccɣel yid-sen
yeṛgem-it ad as-yernu isɣunen-niḍen
d tidet ula d gma yewwi-t ciṭuḥ n ṭṭmeɛ ur yeẓri ara gar wuccanen i d-yeɣli
yuɣal netta i yettwassnen s leqniɛa iẓeṭṭ yir aẓeṭṭa
yessawel i wid yessen yakan seg yiḥeddaden n lfeṭṭa d wureɣ yebda yesnuzu-asen sselɛa yemyussaden deg usenduq-ines
yuɣal fateḥ yettas-d qrib yal ass ɣer tḥanut yettawi idrimen akken ad ten-yefk i yimawlan-nsen
lamana d ddin deg temgerḍt n yineslem
uccay-nni amḥili yuker lamana
nekk d gma nella neṭṭes ɣef sin n yimeẓẓuɣen-nneɣ ur nfaq s tidet almi i iɛedda lawan asmi d-yusa uqbayli-nni yessutur lḥeqq-is seg yidrimen
yusa-d s wurfan yennuɣ-aɣ tban-d ɣef wudem-is taɛdawit seg wasmi yezger amnar n tewwurt
yenna i gma   kečč teqqareḍ tefkiḍ idrimen i uxabit-nni netta yettgella ur yeṭṭif ula yiwen n udinar
anwa deg-wen i d-yeqqaren tidet  wagi d anguz mgal-i txaḍem-tt deg sin yid-wen
maca win ilaɛben yid-i ad ireɣ s tmes 
yessuffeɣ-d tameẓyant-ines yuggez-it s lmut ma ur as-yefki ara azal n yisɣunen deg yiwet n ddurt
yessuffeɣ-d gma tazmamt n leḥsabat yesken-as-d i uqbayli acḥal n yidrimen i as-yefka i fateḥ akken ad as-ten-yawi
yeggul urgaz-nni belli fateḥ ur as-yefki acemma
ɣas akken yefka gma i umsaltu-nni ayen i yesɛa ass-nni deg yidrimen akken ad as-yeṭṭixer wa ad as-yefk lehna am wakken iyi-d-yenna
sin n wussan umbaɛd yuɣal-d d urgaz wis kraḍ i d-yeɣlin fell-as s rregmat d waggaz s lmut
cerḍen fell-as sin n yirgazen-nni ad awin lḥeqq-nsen seg wazal n yisɣunen
yerra-d gma ɣef yiman-is yessuffeɣ-d ayen i as-yegran seg yisɣunen seg usenduq-ines yessuter deg-sen ad ten-awin
iberraniyen-nni ugin deg sin
ugar n waya yuggez uqbayil-nni gma yenna-as ad t-yessekcem ɣer lḥebs ɣef tkurḍa n yisɣunen
yenna-as aṭas n yiɣermanen i d-yusan s axxam n temsulta ccetkayen ɣef tkurḍa n yixxamen-nsen
bdan yisestanen akken ad ẓren anwa-ten yimakaren-agi
ad nwehhi kan akka ɣur-k alamma ẓeḍmen yimsulta ɣef tḥanut wa ad tt-qellben irkelli
acu ad asen-tiniḍ tasmekta-agi imir-n ma ufan ɣur-k tameqqrant n wureɣ  tameddit-nni yekcem-d karim s axxam yettergigi seg tuggdi
yeḥka-yi-d yakk ayen i as-yeḍran
sdat-s snat n ledwar kan akken ad yerr i sin n yirgazen-nni ayen yakk i as-ttallasen
d acu ara nexdem 
nxemmem ad neɣleq taḥanut alamma nwala fateḥ ahat yezmer ad ten-yerr ɣer ubrid
iḍ-nni nfaq belli ureɣ-nni d takerḍa i yettwaker u sin n yimsulta-nni akked fateḥ d nitni i d imakaren
summreɣ ɣef karim ad iruḥ ad iwali akumisar n temsulta ad as-yales kulci
maca mi nxemmem mliḥ nufa asummer-agi ur iwulem ara
kraḍ n yimsulta ad bedden mgal-nneɣ
awal-nsen mgal awal-nneɣ
ugar n waya isɣunen yellan ɣer gma deg tḥanut d anza mgal-is
d ayen yenɣa-t ccreɛ
neɣli deg yiwen n uwaɣiw ameqqran ur neẓri ara amek ad nefsi lexyuḍ-is
yeṭṭef karim rray ad yessenz isɣunen-nni ɣer wid yessen seg yiḥeddaden neɣ imsenza n wureɣ ur nesɛi lekwaɣeḍ yettilin deg kra n yizenqan n tmanaɣt
kraḍ n wussan d tazzla deg leswaq-nni uffiren
sselɛa teɣleb imsaɣen
ureɣ ur yettnuz ara s sshala labaɛda win yettwaxedmen yakan win ur nesɛi ara ṭṭabeɛ neɣ win ur nesɛi tifaṭurin i ɣ-d-yemmalen seg wansi i d-yusa
iqelleb daɣen ɣef tenmeslin n yiḥeddaden akken ad sen-yessenz isɣunen i usefsi-nsen iwakken ad sen-ɛiwden ṣṣenɛa s wadda
maca ur yufi ara amsaɣ ɣas ssuma-nnsen rxiset
am wakken yeṭṭuqet unadi deg tserglin n yimsulta i d-yennernan s waṭas uɣalent d amihi ɣef win yettawin yid-s isɣunen mebla tifaṭurin
yenna-yi-d acḥal d abrid i yemneɛ s lqeḍra n
rebbi
ttalin yiɣallen n laman ɣer lkar ad bdun aqelleb deg tbalizin n yiminigen
ad sidren seg lkar wid ideg yella ccek ttawḍen alamma nudan acu yellan deg lejyubat-nsen
maca karim yesɛa zzher yesɛa ssifa yettlus mliḥ yetseṭṭil tamart-is yal tasebḥit
d leɛwayed i yelmed asmi yella d axeddam ɣer yiwen n uḥeddad i as-yesḥefḍen amek ilaq ad yemmeslay d yimsaɣen d wamek ilaq ad ten-imager tuget deg-sen d tilawin ɣef waya ur ttarran ara i ɣur-s lbal mi ara bdun anadi
sin n yimsulta-nni zgan-d ttasen-d ɣer tḥanut-is yal tikkelt ttemyuṭṭafen deg wawal tirdayin d waggazen simmal ttimɣuren
fateḥ ur iban ara irkelli ad as-tiniḍ tessebleɛ-it lqaɛa
nettruḥu qrib yal ass s axxam n twacult-is
yenna-aɣ-d yiwen seg lǧiran-is yuɣal ixeddem deg temnaḍt n bumerdas yettas-d s axxam s tuffra yettɣimi kan kra n tsaɛtin deg uzal neɣ deg yiḍ
tewweḍ tifidi s iɣes yekfa-as ssber i karim
mi yeḥma wawal gar-asen iqubel-iten s tidet taqerḥant
yenna-asen  d kunwi i d imakaren i iẓedmen ɣef yixxamen n medden deg yiḍ tettakrem isɣunen
ulac acu ad wen-d-fkeɣ anagar sselɛa yettwakren teǧǧam ɣur-i
hatta yessuffeɣ-itt yessers-itt ɣef ukunṭwar n usɣar
awit-tt xedmet yi-s acu i wen-yehwan
ayen yaɛnan idrimen n yisɣunen i ssawḍeɣ ad senzeɣ ad ten-tafem ɣer umidaw-nwen fateḥ
d netta yellan gar-aneɣ msefhamet yid-s
nekk gar-i d sidi rebbi kulci yesfa
fkiɣ-as yakk idrimen
ad yeched rebbi ḥala amur-iw i yi-d-isaḥen seg tnezzut i wwiɣ la kter wala aqel
maca d wumi tettmeslayeḍ  rdin gma belli yettemsefham d mmis n udcir-ines fateḥ
yenna-as gma fateḥ iɣab irkelli ɣef udcir atan tura deg lkazirna yid-sen
imir-n i as-nnan tidet uznen-t ɣer temnaḍt-niḍen ur ẓrin ara amek ad awḍen ɣur-s
yenna-asen gma  i tura tebɣam ad t-sseɣliɣ seg yigenni  yerra-as-d yiwen seg sin n yirgazen-nni  ḍebber aqerruy-ik nekkni d i nebɣa
yenna gma  awit idrimen-nwen aneft-iyi neɣ ma ulac ad ggalleɣ s rebbi ad ruḥeɣ ɣer uwkil n tegduda ad ccetkiɣ yis-wen
isuɣ idrimen-nneɣ fell-as umsaltu-nni aqbayli yestaɛref deg wawal-is s wayen yellan   tura imi teẓriḍ tidet aql-ik imir-a d acrik yid-neɣ s usenz n wureɣ yettwakren
ma teldiḍ imi-k ad k-nekkes seg ddunit-agi uqbel mi ara tebdu tsestant yid-neɣ
ur tettu ara d imsulta i nella yewɛer ad ɣ-tesbibbeḍ tikurḍa yezmer ur tettafeḍ ara yiwen ad k-yamnen
keččini ur tesɛiḍ ula yiwen n wanza mgal-neɣ
nekkni ur k-nissin ur nesɛi yid-k assaɣ
sdat-k sin n yiberdan ulac wis kraḍ  ad aɣ-d-tefkeḍ idrimen-nneɣ neɣ ad k-neṭṭef atiki deg yinig amezwaru yettawin ɣer unazir
ur netturar ara s tudert-nneɣ ɣef yiɣsan-a ur nqebbel ula aqjun amellaẓu
ad nuɣal ɣur-k azekka tameddit ad t-neḥseb d alɣu aneggaru
sakin ad taɛqel faḍma argaz-is 
 azekka-nni ur yeldi ara karim taḥanut-is
yunag ɣer tmanaɣt limmer ad yaf tifrat ɣer yiḥeddaden i yessen
mebla lfayda
yuɣal-d tameddit-nni yaɛya yuyes
yeẓra aggaz n yimakaren-nni mačči d awal i yettawi waḍu ladɣa mi ifaq i uffir-nsen d waggaz-ines ad ten-yekcef i lɛamma
neffeɣ deg tlemmast n ṭṭlam neqseḍ axxam n
fateḥ
ur t-nufi ara
yuɣal ur yettẓuru ara aṭas tawacult-is
yexdem-itt ufuḥan yedreg ɣef wallen
deg tallit-nni tennulfa-d tarbaɛt tamezwarut n tradsa tineslemt i usellek deg udcir n  brarik 
lliɣ yiwen seg yimeltaɣen-ines
nella taserdasant tamezwarut akken ad nerr ɣef uqhar n terbaɛt n yiserdasen i iḥekmen tamurt d yiqeddacen-ines i iḍeggren atmaten-nneɣ deg yinarrazen n sseḥra
ussan-nni bdan iwumi sserḥen dɣa ttawḍen-d tigawt-nneɣ imezwura nettheggi imeḥbas imir-n ḥekkun-aɣ-d ɣef yir tegnatin n ddel i ɛacen deg leḥbus-a imenɛulen
tiṭ s tiṭ tuɣmest s tuɣmest win i ibdan d netta i iḍelmen
tusa-d tegnit i nettgani
dɣa xemmemeɣ amek ad rreɣ ttar n gma karim
ilaq ad nneɣ sin n yimsulta-nni
ad nawi ttwab berdayen ma yebɣa rebbi
ad nekkes seg lumma-nneɣ sin n yiqehharen d sin n yimakaren
ma d fateḥ ad nesɛu yid-s imeslayen niḍen
mmeslayeɣ-d d watmaten-iw deg lbaḍna dɣa nemsefham ad asen-nendi tacerket i sin n yimsulta-nni deg uḥanu n uzniq ideg tella taḥanut n karim
qenɛeɣ gma ad yeldi taḥanut-ines wa ad yefk ttiɛad i sin n yirgazen-nni ɣer lmeɣreb
ssneɣ yakan yiwen deg-sen ad t-ɛeqleɣ s sshala
qqimeɣ din ttawiɣ ttarraɣ gar lɣaci ttrajuɣ tisin-nsen
ssuq n  lmiksik  yezga yeččur s yimsaɣen
ddmeɣ yid-i tameẓyant tutumatikt ffreɣ-tt deg lǧib n ubalṭu-inu
sɛeddaɣ lɛesker-inu ssneɣ amek ad sxedmeɣ leslaḥ
ur nesɛi ara zzher d aqbayli i d-yusan iman-is
ɛeqleɣ-t seg tmuɣli tamezwarut
ileḥḥu s laɛqel ulac acu yuggad deg umkan-nni
deg uḥanu n uzniq yeqqim yettmuqul sselɛa yettufesren deg tḥuna neɣ ɣef ubrid
frant deg uqerruy-is ad yawi iferren tiɣawsiwin ara d-yaɣ
ḍefreɣ-t seg deffir ibedd sdat n yiwen n uɛemmur n yirkasen inaddalen yersen ɣef yiwen n ugertil d amerku yekna yeddem-d tayuga tamellalt seg ssenf n  adidas  yedba yettmassa yettqellib deg-s s yifassen-is sakin yesseqsa umsenzu ɣef ssuma-s
fuṛseɣ tagnit-a mi yella yettmeslay suffɣeɣ-d tameẓyant qqerseɣ fell-as snat n tersasin deg waɛrur ɣer tama n wul am idrimen sɣur gma yebda yakan wakken i yi-iweṣṣa gma-tneɣ ɛebdeljebbar
yessusem ciṭuḥ imuqel ɣer tama n umeqqran-nsen i yebdan awal deg temlilit-nneɣ dɣa faqeɣ d netta i yeqseḍ
ssut n tersasin yessefqeɛ imsewqen
iɛedda fell-asen kan uzaylal faqen i wayen yeḍran yekker uhruḥu bdan medden tazzla ɣer yal tanila
imsenza-nni n ubrid bdan jemmɛen sselɛa-nsen s temɣawla rewlen irkelli ɣef ssuq
ula d nekk ur ɛeṭṭleɣ ara
tebteɣ yemmut umsaltu-nni kkseɣ-as tameẓyant-ines d rrsa yellan ɣur-s ɣawleɣ s tazzla ɣer umkan iɣef nemsefham yakan deg timlilit tuffirt
deg yiḍ-nni ur nsiɣ ara deg uxxam
maca azekka-nni yenna-aɣ-d yiwen seg yimeltaɣ n tuddsa-nneɣ wid yettɛassan u jemɛen isallen belli taḥanut n gma teqqim teɣleq s ṭul n wass
deg yiḍ nefdeɣ s axxam-nneɣ akken ad weṣṣiɣ gma ad yuɣal ɣer uxeddim akken ur tcukkun ara deg-s
aɣlaq n tḥanut ad yeslal ccek ɣur medden
maca yessefhem-iyi karim mi iyi-d-yenna xedmeɣ yiwen n ugul d ameqqran acku yiwen n umsaltu kan i nɣiɣ mačči deg sin yid-sen
wis sin mazal-it yedder
sɣur-s ad yekk ccer
ad iɛas iman-is acku yeẓra seg wansi i d-tusa tiyita
iban ḥala ttar ara d-yerr
turda-agi teffeɣ yakk aqerruy-iw
ad staɛrfeɣ belli mi qrib ad jebdeɣ ɣef umsaltu-nni ur xemmemeɣ ara ula ddqiqa ɣer temsalt n gma bɣiɣ kan ad sferḥeɣ el-amir-nneɣ ɛebdeljebbar
d netta i iqeblen ad xedmeɣ tuɣḍaḍt-a tuɣdimt ɣef waya yessefk fell-i ur ttuɣaleɣ ara xayeb skerkireɣ deffir-iw lihana n truẓi
uɣaleɣ aqerruy-iw deg yigenni zzuɣureɣ tarennawt akken ad skecmeɣ tarbaɛt-nneɣ deg trebbuyaɛ n tredsa reffun reggmen
ttɛeggiḍen tineslemt ittḥerkilen deg wannar
zrin kra n wussan d urkiden
umbaɛd n leɣyab n kra n wussan ɣef uxeddim imi ulac win i yesteqsan fell-as ula d imsulta ur zzin ara yakk ɣef tḥanut-is yeldi karim taḥanut-ines
yuggad seg tririt n ttar
deg tallit-nni uɣaleɣ ur gganeɣ ara deg uxxam n yimawlan-iw
yuɣal-d uẓḍam-nni n yiḍ ɣer udcir-nneɣ
imsulta  imestal  azgen deg-sen ɣummen udmawen-nsen yewɛer ad ten-tɛeqleḍ
ttnadin ɣef watmaten-nneɣ
ttqelliben ixxamen seqsayen iɛeggalen n twaculin
ayen yessewhamen ur ḥbisen ara maḍi ɣer uxxam-nneɣ
ur lliɣ ara d aferdis amihaw yettwassnen ɣur-sen
urǧin kecmeɣ lḥebs
gma yettaṭṭaf kan taɛebbuḍt-is seg ẓẓeḍmat-a n yiḍ
tikwal yesmenyif ad yeṭṭes deg tḥanut-is
acḥal d abrid i ixemmem ad yinig ɣer temdint niḍen ad yeldi taḥanut i usenzi n wureɣ deg tmanaɣt neɣ deg blida
maca azal n lekra n tḥuna yewweḍ s igenni times-ines tesraɣay seg lebɛid
ziɣ tuggdi n gma tebna ɣef sseḥ
yiwen n yiḍ tusa-d tarbaɛt n yimjelkaḍen n unagraw tewwi-t yid-s
ur nudan axxam ur seqsan ula yiwen deg-neɣ
sutren deg-s ad yeffeɣ
wekkden-aɣ yiɣbula-nneɣ deg udcir mačči d tamsulta i t-yewwin deg yiḍ-nni am wakken ur tekcim ula d yiwen n uxxam
tekcem ṭumubil tunsibt n temsulta ɣer udcir ɣef ṭnac n yiḍ teḥbes sdat n uxxam-nneɣ
ffɣen-d seg-s sin n yirgazen lsan iselsa n terbaɛt n unekcum aruradan ɣummen udmawen-nsen s yini aberkan
yenna-d baba deg tazwara yesla i tiyita s zzur ɣef tewwurt n wuzzal sakin yesla sin n yiberdan i yisem n ɛebdelkrim
buɛebdellah
bedden yirgazen-nni ɣef umnar n tewwurt ur kcimen ara daxel
walan kan karim yeṭṭef-it yiwen n umsaltu seg yiɣil ad as-tiniḍ yessen-it yakan idegger-it daxel n ṭumubil yesrugmet kra n waggazen
yewweḍ-iyi-d lexbar tanezzayt n uzekka-nni
imir-n kan faqeɣ takerḍa-ines ur tesɛi ara assaɣ d umennuɣ mgal n rrebrab am wakken i d-qqaren acku ad qellben fell-i ula d nekk
ma d karim d amsenzu n wureɣ yebɛed mliḥ ɣef umennuɣ aserti
ayɣer ad t-ddmen deg yiḍ  ɣef temsulta ad truḥ kan ɣer tḥanut-is ideg yettɣimi s ṭul n wass wa ad t-tawi sdat n medden
maca ur texdim ara akka acku niyya-ines ur tesfi ara
walaɣ baba deg tazwara n uzal sutreɣ deg-s ad iruḥ ad yesseqsi fell-as deg uxxam n temsulta
nnan-as-d ur ṭṭifen ara albaɛḍ s yisem-agi
yuɣal-d xayeb
baba d ameɣbun teqher-it ddunit
yesɛedda ddunit-is d axemmas deg lfirmat yettaɣ tajernaḍt tamecṭuḥt maḍi
anagar taɣiwant i yessen seg tedbelt
ɣef waya ulac acu i d-yenna i umsaltu i as-yennan ur sḥebsen ara albaɛḍ s yisem i yebder
ukkuẓ n wussan umbaɛd usan-d yimsulta deg ṭumubil tunsibt ɣer uxxam-nneɣ ɣef lɛecra n ssbeḥ ttnadin ɣef karim buɛebdellah amsenzu n wureɣ
ḥala yemma i yellan deg uxxam
tenna-asen mmi-s karim atan d ameḥbus ɣur-sen tusa-d temsulta tewwi-t deg yiḍ
deg tazwara yewhem umsaltu-nni sakin yenna-as temsulta ur tettawi ara imdanen deg yiḍ ḥala ma llan d ineḍliben imerwalen
yessefhem-as ttnadin ɣef ɛebdelkrim buɛebdellah d aḥeddad n lfeṭṭa deg tlemmast n temdint
ruḥen deg tazwara ɣer tḥanut-ines maca ufan-tt teɣleq dɣa usan-d ad nadin fell-as deg uxxam-is
ḥwaǧen-t deg yiwet n tsestant ɣef tkurḍa n yisɣunen
tenna-asen yemma i tikkelt tis snat tusa-d yakan yiwet n terbeɛt n temsulta am nitni deg tlemmast n yiḍ tewwi-t yid-s
seg yiḍ-nni ur iban ara lexbar-is
amsaltu-nni yeǧǧa-as kan taseɣra ɣef yisem n gma yenna-as yessefk fell-as ad iruḥ s temɣawla ɣer uxxam n temsulta
yemma ur tefhim acemma
mi ruḥeɣ ad tt-waliɣ deg yiḍ-nni ufiɣ-tt tettwanɣeḍ ur teḥbis ara seg yimeṭṭawen
anwa-ten wigi i yewwin karim ma mačči d imsulta  tamsulta tebḍa d tirebbuyaɛ
wid i d-yusan deg uzal ttgensisen tuddsa tunsibt
ma d iminigen n yiḍ ttekkan deg terebbuyaɛ iwumi ssawalen tirebbuyaɛ n umennuɣ mgal rrebrab i ṭṭafaren taɣellist taserdasant
deg tnezzayt n uzekka-nni tuɣal-d tarbaɛt-nni s timmad-is tnuda yakk axxam
ulac acu ufan
sutren tisura n tḥanut
tqelleb fell-asent deg leǧyub n yiselsa n karim tefka-asen tisura-nni
kra n tsaɛtin umbaɛd uɣalen-d s axxam wwin-d yid-sen imsulta niḍen nudan-t i tikkelt tis snat s telqi
baba tuɣ-it deg uxxam imir-n wwin-t yid-sen
neẓra umbaɛd mi nudan taḥanut n karim ufan ayen d-yegran seg yisɣunen yettwakren
yuɣal gma d amaker n yisɣunen neɣ d amɛiwen n yimakaren imi d netta i ten-yesnuzun
deg lmeɣreb sserḥen-as i baba usan-d ad nadin fell-i
mi ur iyi-ufan ara weṣṣaɣ-ten ad inin ruḥeɣ ɣer fransa ad xedmeɣ wwin deg umkan-iw gma ameẓyan ur nessaweḍ ara mraw d semmus n yiseggasen deg laɛmer-is
yesɛedda umeɣbun aḥric ameqqran n yiḍ deg tririt ɣef yiseqsiyen-nsen
bɣan ad ẓren ma iwala kra n yimdanen ttruḥun ɣer karim neɣ ma yella acu i as-ǧǧan
gma ameẓyan yeltha kan s leqraya-ines ur yeẓri tigert ɣef lecɣal-nneɣ nekkni s yimeqqranen
azekka-nni wwin yemma d uletma tameqqrant akken ad tent-seqsin s ṭul n wass
nnan-as i yemma ufan deg tḥanut n mmi-s isɣunen yettwakren
sseknen-ten i yimawlan-nsen i ten-ɛeqlen d ayla-nsen
asali-agi yesṭenṭen yemma ɣas akken ur tekni ara sdat n waggazen-nsen
maca tuɣal-d s axxam tettwanɣeḍ allaɣ-is yerwi
amenzu-ines win swayes tettzuxxu s ttrebga-ines tunnigt yuɣal d amakar yesnuzu isɣunen yettwakkren  tugi ad tamen s usali-agi
ur as-nniɣ ara tidet
qenɛeɣ-tt mi s-nniɣ ahat kellxen-as i karim
ahat d yiwen n umdan i yeǧǧan ɣur-s isɣunen-nni akken ad ten-yessenz
imsulta ur ḥbisen ara ahewwej d uluɛej deg twacult-iw
usan-d acḥal d abrid ama deg yiḍ ama deg uzal
tikwal seqsayen kan ɣef gma yellan d amerwal deg wallen-is tikwal ttnadin axxam ladɣa deg yiḍ
ulac acu zemreɣ ad xedmeɣ
uɣaleɣ deg tama niḍen beddeɣ mgal-nsen
uggadeɣ ma ruḥeɣ ad sen-mmeslayeɣ ɣef sin n yimsulta-nni ladɣa win i ssneɣ i nɣan deg yiwen n umkan ur nebɛid ara ɣef tḥanut n gma ad d-tuɣal tiyita-nni fell-i
yuzzel wawal deg udcir karim ittekka deg tkurḍa n yixxamen
bdan yilsawen snulfuyen timucuha sɣur-sen suffuɣen-d turdiwin
anwa ara yilin d acrik-is ma mačči d gma-s ɛebdelḥamid  d nekk i yuɣalen d amaker deg wallen n wat udcir-nneɣ timsulta tuɣal tettqellib fell-i tezga tẓeddem ɣef uxxam-nneɣ
mi sen-yenna baba ɣer fransa i unageɣ ulayɣer ad nadin fell-i yerra-as yiwen n umsaltu   ur skidib ara fell-aneɣ d amɣar i telliḍ d lɛib fell-ak
amek ad yinig mmi-k ɣer
fransa netta ur yesɛi ara arrat n yinig neɣ
ur nufi ara isem-is deg uzmam n warraten n yinig
ɣur-neɣ nekkni mmi-k ɛebdelḥamid yuli s adrar akked gma-s
karim yedda d yirebraben
jemɛen idrimen akken ad ten-fken i trebbuyaɛ timselḥin i tiɣin n leslaḥ d tmenɣiwt n yimelsanen
maca ur ttɛeṭṭilen ara ad ɣlin gar yifassen-nneɣ yessider baba i uqerruy-is yessusem
d acu yezmer ad d-yini sdat n tmacint-a i imeḥqen kulci sdat-s yernu ulac acu yeffren  kra n wussan umbaɛd yeɣli-d fell-aneɣ usali am ssaɛqa
ufan-d karim yettwanɣa tafekka-ines tettuḍegger deg yiwen n umdun deg wasif n
ssefsaf
tafekka-ines tentuter
d yiwen n ukerraz i tt-yufan s ugacur
nekk ẓriɣ d amsaltu wis kraḍ s lemɛawna n fateḥ i yewwin karim nɣan-t ḍeggren sakin tafekka-ines deg umkan-a
imir-n kan ṭṭfeɣ rray ad nɣeɣ fateḥ ɣas yeffer deg uɛebbuḍ n yemma-s
ad t-nɛass yal ass sani ara iruḥ  ad t-nessuffeɣ seg tiṭ n yiblis wa ad as-nsew ilili n lexdeɛ
karim yella d amsenzu aḥesbi yettɛawan tawacult-ines yettẓalla lewqat-is sakin yekcem-d fell-as
yiblis-nni ad t-yessames wa ad yessames isem n twacult-nneɣ deg taggara ad t-ineɣ yir tamenɣiwt
uɣalen medden heddren yir lehdur ɣef twacult-nneɣ tettwaḥqer
ulac lɛib deg tgullelt maca takerḍa d teḥraymit d lɛar ara tezzuɣreḍ i lebda
uliɣ s adrar ḍefreɣ abrid n lǧihad akken ad saliɣ ccan-is maca tardayt-a n uẓḍam ɣef yixxamen d tkerḍa n yidrimen d yisɣunen tessames isem n twacult-nneɣ deg wallen n wat udcir
bɣiɣ seg teqsiḍt-agi i k-d-ḥkiɣ ad rreɣ azal i yisem n gma d twacult-iw ad as-yaɛfu rebbi wa ad t-yessekcem ɣer lǧennet-ines
yusef yewǧed akken ad ttemɛawanen wali d acu ad ɣ-tessumreḍ
kečč d amastan aqdim tuɣeḍ tannumi tettafeḍ tiwwura i temsal iwaɛren 
yeḥbes ɛebdelḥamid seg wallus n teqsiḍt n gma-s
nessider yakk iqerra-nneɣ yal yiwen sani i iruḥ uqerruy-is
ad staɛerfeɣ wehmeɣ seg wayen sliɣ ɣas ma ẓriɣ yakan deg twuri-inu ayen yessewhamen ugar
maca taddukkli n yimsulta akken ad sbedden tarbaɛt n yimakaren i iẓedmen ɣef yixxamen mačči d lḥaǧa s wayes nezmer ad namen s sshala
ẓriɣ imsulta ur llin ara d imdanen izedganen i yettḥaraben ɣef usaḍuf mačči d tagi i d tamuɣli-inu tuget deg-sen d ilmeẓyen ffɣen i ubrid xeddmen kra n tigawin zemrent ad glunt s yiqerra-nsen
ẓran seg tazwara tawuri n temsulta mačči d tin isehlen zemren ad ǧǧen ula d tirwiḥin-nsen
tikti-agi tebɛed fell-i am wakken tebɛed lqaɛa ɣef yigenni
ttwassnen yirgazen-a s yidrimen irebḥen s iberdan niḍen am tukksa n yidrimen sɣur yimawlan n yikumya yettawin sselɛa d yinehharen n lkiran d yiṭaksiyen mebla lekwaɣeḍ neɣ awway n yidrimen mgal tiririt n wuragen n tenhert i sen-ttekksen yimidawen-nsen ma xedmen agul deg ubrid
kra ttawḍen ttḥuddun ɣef yimsenza n lehyuf ama d lbarunat neɣ yimsenza imeẓyanen mgal tajɛelt
ayen yaɛnan takerḍa n yixxamen ur nesli ara yis-s uqbel
ɣas akken
iɣawel ad iyi-d-yerr ad as-tiniḍ ihegga-d tiririt-ines friɣ-tt d yiman-iw ad kemmleɣ tasestant-inu akked ukumisar n temsulta
iban ɣur-s kra n yisallen ur ten-itteffer ara ɣef umeddakkel-is amastan
yessak-iyi-d umeqqran-nsen mi d-yenna 
acu d-tenniḍ 
refdeɣ tamuɣli-inu ɣur-s huzzeɣ aqerruy-is s laɛqel dɣa nniɣ-as 
tamsalt tekres mliḥ lexyuḍ-is d izerman i izemren ad ɣ-qqsen
yakan 
ur tettruẓu ara aqerruy-ik s gma-tneɣ ɛebdelḥamid
d yiwen seg yiserdasen-nneɣ
nekkni abrid-nneɣ nefren-it yakan neẓra ama ad nerbeḥ neɣ ad nemmet
maca nebɣa ad tesbeggneḍ i lɛamma inɣayen n yimsulta mgal n yimelsanen
neqqen sakin sefḍen inɣayen-nsen deg yiččumar-nneɣ
keččini tḥuddeḍ yakan ɣef lecyuxat-nneɣ teẓriḍ d acu lbaṭel i d-sseɣlin fell-asen d tirdayin i sen-selsqen ttuḍeggren tura deg leḥbus-nsen deg lbaṭel
nezmer ad nessuffeɣ alɣu ideg ad nini d imjelkaḍen-agi i yenɣan ɛebdelkrim buɛebdellah maca ulac win ara ɣ-yamnen
nekkni d aḥric deg umennuɣ-a ayen ara d-nini ad yettwaḥseb d ddiɛaya akken ad nessames icenga-nneɣ
maca keččini ay amastan mi ara tbeddeḍ deg teɣdemt wa ad temmeslayeḍ s ttbut ad tales tɣamsa i yimeslayen-ik bɣiɣ ad d-iniɣ taɣamsa tagraɣlant mačči isebtar-a yumsen i ɣ-ferrqen yal tanezzayt
aɣmis aneggaru yesɛan leqder d win anda yella ixeddem yusef maca gedlen tuffɣa-ines ɣelqen tiwwura-ines umbaɛd n usuffeɣ n umagrad-nni
nettwali nezmer ad nexdem aya u lfayda-ines ma yebɣa
rebbi ad d-tuɣal fell-aneɣ irkelli s lxir ameqqran
imuqel-iyi-d s yiwet n tmuɣli tuqsiḥt d uzmmumeg n trennawt
yessusem yurǧa tiririt
tasusmi tɛeṭṭel tikkelt-a mačči am tikkal niḍen
sidreɣ i uqerruy-iw qqimeɣ ttxemmimeɣ ẓriɣ allen-nsen irkelli ɣur-i i ttmuqulent imeẓẓuɣen-nsen ttraǧun kan acu ad d-iniɣ
deg taggara refdeɣ allen-iw i tikkelt tis snat ɣer ɛebdeljebbar-agi nniɣ-as 
am wakken i wen-d-nniɣ yakan tamsalt-a tekres akken ad as-naf tifrat tlaq-aɣ tazrawt s telqi
wali tamsalt-a s laɛqel-ik a  siwel i yusef d
ɛebdelḥamid melmi i k-yehwa akken ad k-d-fken isallen i teḥwaǧeḍ
ṭṭef lweqt i k-ilaqen maca efk-aɣ-d tifrat iwulmen
lmuhim ɣur-neɣ ad d-tbin tidet
taflest n tredsa-nneɣ deg-k d tameqqrant
yesneḥneḥ ibedd s laɛqel kan isenned ɣef tmekḥelt-is
tekfa temlilit yewweḍ-d lawan n umfaraq
beddeɣ ula d nekk senndeɣ ɣef aɣrab
ḥulfaɣ i uḍar-iw ayeffus i ttiɣ yedubbez
qrib i ɣliɣ
isellem fell-i s leḥrara yeffeɣ ḍefren-t yirgazen-is umbaɛd mi iweṣṣa ɛebdelḥamid ad iyi-yessaweḍ
yerǧa-yi uneggaru-agi i yeqqimen d yusef armi lsiɣ iqaciren d yissebbaḍen-inu dɣa neffeɣ seg umkan-nni
yekkes ṭṭlam tban-d tafat n tefrara i d-yusan s umured
nelḥa acḥal n tmerwin n lmitrat deg tsusmi sakin yefka-yi-d yusef ɛeyyaci yiwet n tuttra ahat tessenejla fell-as iḍes i ucḥal n wuḍan 
d acu tenniḍ ma ruḥeɣ ɣer temsulta ad randiɣ
ḥebseɣ tikli
beddeɣ lmendad n yusef ṭṭfeɣ-t seg tuyat-is nniɣ-as 
ruḥ-d ɣur-i azekka neɣ seldazekka s axxam ad nwali jmiɛ tamsalt-a
ikemmel awal-is am wakken ur yesli ara i tririt-inu 
ad sen-iniɣ wid iẓeḍmen ɣef tkamyunt n yimeḥbas d nitni i yi-yeṭṭfen ɣur-sen s yiɣil s ṭul n wussan-a
acu tenniḍ a  ad amnen taqsiḍt-inu mebla ma sɛeddan-iyi deg ssikkis am wakken i yi-xedmen tikkelt yezrin 
tban-d tuggdi deg tergagayt n taɣect-is d tmuɣli-ines
ɛerḍeɣ ad t-id-heddneɣ s wawalen iɛeddan ɣef uqerruy-iw
deg tilawt lliɣ ɛyiɣ nuɣnaɣ bɣiɣ ad qqimeɣ weḥd-i
sɛiɣ tura kra n yisallen imihawen zemren ad glun s uqerruy-iw ma kecfeɣ-ten
ssneɣ irebraben ẓriɣ anda ttilin
am wakken ẓriɣ anwa i yenɣan amsaltu-nni
deg usaḍuf ma ur bdireɣ ara ismawen-nsen yettwaḥseb d tirmeggit zemreɣ ad kecmeɣ ɣer lḥebs ɣef waya
ma ur yefḍiḥ ara walbaɛḍ ɣef wanɣa yettwaḥseb d anɣa
ḥulfaɣ i uqraḥ n uqerru i yessneɣsen seg yiẓri-w am wakken yessexreb tikta-inu
ulseɣ-as i yusef akken ad d-yuɣal ɣur-i s axxam sakin sutreɣ deg-sen ad uɣalen ɣer uglat-nsen nekk kemmleɣ abrid-iw ɣer uxxam-inu s yisuraf iẓayanen deg tidmi-w ttemyewwatent tikta am lemwaji deg ugaraw iḥecren
ɣas akken bɣiɣ ad ṭṭseɣ allen-iw ugint ad qemcent
tikta-inu tesluɣ-itent tuggdi i yi-kecmen
suliɣ aṭas n yisinaryuten ẓẓmeɣ asugen-inu akken ad sen-d-afeɣ taggara yessefraḥen neɣ ma ulac maḍi ur tettili ara lexsara tameqqrant
sɛiɣ zzher ass-nni d anurẓem n taggara n ddurt
deg uzal ad laḥqeɣ iḥbiben-iw akken ad nesseɣreq lehmum-nneɣ deg tewraɣt-nni yettaran rruḥ tin i yessekcamen tumert ɣer wulawen-nneɣ mi ara tsubb deg tgerjumin
mmektaɣ-d ameddakkel-iw racid
tezri tura ugar n ddurt seg wasmi nemḍel nabil ameɣbun
qqaren-d ulac ayen iwaɛren ɣef ubabat am tmettant n mmi-s ulac tiyita i iɣelban tiyita-a
racid yeḥwaǧ ssber n
ayub d tezmert n ferɛun akken ad yeffel i lmeḥna i t-yuɣen
maca zemren wussan ad ṛmun tirgin n lqerḥ ddaw n temɣer tamezwarut n umdan tettili deg tezmert swayes yezmer ad iḍaweɛ wa ad ibedd deg wudem n yal tagnit tamaynut ulamma qessiḥet
yettmeslay urgaz-a ɣef tirmit-ines deg wannar aserti i t-iḍeggren ɣer unazir n leḥbus n sibirya
tamettant n nabil teqqim d uffir i yi-yeswehmen ar tura
ɣef racid ad yefru daɣen leḥsabat-ines d ccfawat-ines tuqriḥin
ur t-walaɣ ara seg wasmi neffeɣ ad nḥewwes tatut
yenna tɣiɣdin n deg yiḍ deg yiberdan n tmanaɣt
d acu yellan d amaynut  imir-n kan truḥ-d ɣer tidmi-w ad rzuɣ ɣur-s
walaɣ ssaɛa yettuɛelqen ɣef lḥiḍ
d lɛecra u rrbeɛ
ssaɛa-agi twulem mliḥ
d tagnit daɣen ad kkseɣ lxiq i yemmɣen ɣef wul-iw
iḍal-d racid am leɛwayed-is seg ubalkun yessuter-d deg-i ad aliɣ ɣer uxxam-is
imuger-iyi-d s uzmumeg uḥzin d yiwet n tefyirt n userḥeb tawezzlant
imir-n kan ẓriɣ ddeq i yečča mazal yebrek ɣef yidmaren-is
teɣli-d gar-aneɣ yiwet n tsusmi taẓayant i kra n lweqt
mebla ma faqeɣ ufiɣ iman-iw ttmeslayeɣ ɣef lmektub d teqseḥ-ines ɣef yimdanen
ameslay d azrar awal yezzuɣur wayeḍ am wakken i d-nnan yimezwura
nekk s timmad-iw kerheɣ ad qqimeɣ d walbaɛḍ d asusam
ɣef waya ad iyi-tafeḍ deg temliliyin am ta zewwireɣ ɣer umeslay s wayen yuzzlen ɣef yiles-iw ẓriɣ ad yili d tasarut i uskasi wa ad yejbed wiyaḍ ɣer umeslay
maca win yessnen racid yeẓra belli yid-s yezga yella umaynut
imuqel-iyi-d s tmuɣli-nni n umusnaw ɣer uɣerda-ines yellan deg lqefs yekker ɣer wadar n yidlisen yellan deg teɣmert n usalun yeddem yiwet n tezmamt taqehwit imuqel isebtar-ines s laɛqel uqbel ma ad tt-id-yefk
wagi d aɣmis abaḍni n nabil
aɣmis abaḍni  anda i t-id-tufiḍ 
deg texxamt-is tettuḍ acu i yi-yenna ukumisar n temsulta yenna-yi-d ad yazen irgazen-ines ad qellben lqecc-is limmer ad afen kra n yisallen ad ten-ɛiwnen deg testant-nsen
ah ih
suref-iyi kan ay ameddakkel ussan-agi ineggura ttwaṭṭfeɣ mliḥ
ad k-d-ḥkuɣ umbaɛd laɛǧeb i yi-yeḍran
maca ufiɣ kan kra n lweqt usiɣ-d srid ɣur-k
tagi mačči d tuzzma d aɛeggen kan
lecɣal n ddunit tamelɛunt ur ttfakkan ara
ula d nekk tewweḍ-iyi-d iḍelli yiwet n tebrat yessewhamen
ad k-tt-id-ssikneɣ umbaɛd
tagi d tazmamt n mmi nabil ufiɣ-tt deg tlemmast n yidlisen-ines
yella yettaru deg-s ayen i yettɛeddayen ɣef uqerruy-is
am wakken teẓriḍ ffreɣ-tt ɣef temsulta
d si
aḥmed i yeskecmen tawekka deg uqerruy-iw dɣa uɣaleɣ-d srid qellbeɣ taxzant-is
teqqim texxamt-is am wakken i tt-yeǧǧa
la nekk wala yemma-s ur nesɛi tabɣest ad neqɛed lqecc-is
yemma-s tettɣimi ɣef umnar n tewwurt tesmektay ccfawat-ines akked tasa-ines am wakken i as-tsemmi ma yeqreḥ-itt mliḥ lḥal tettaẓ asurif ɣer sdat ad teṭṭef aselsu amezwaru ara d-tmager ad t-tessenṭeḍ ɣer wudem-is ad tebdu sakin imeṭṭawen d unedder
ulac acu ad d-iniɣ neɣ ayen zemreɣ ad xedmeɣ
ula d nekk deg wussan imezwura amer mačči d tiruggza i yi-yefkan tabɣest tili glalzeɣ deg lqaɛa wwteɣ agejdur ad as-serḥeɣ i teɣwisin ara yessakin lmeggtin
kečč ur tesɛiḍ ara dderya ahat ur tezriḍ ara acu taẓayt i ttaǧǧan deffir-nsen mi ara ruḥen
kečč tessneḍ-iyi mliḥ ur cetkayeɣ ara ɣef tlufa n zzman xas ma ddunit tewɛer yid-i
maca tikkelt-a rẓeɣ ɣliɣ teḍra yid-i am uẓru-nni i yessegrareb ucercur am wakken i d-yenna umedyaz n tallit taqburt
d tiyita i yebḍan adrar ɣef sin ur cukkeɣ ara ad d-yas wass ad as-ḥluɣ
d tidet mmi yemmut yewweḍ laɛfu n rebbi ur tenfiɛ tiyita n ugejdur ur tenfiɛ tselbiba
uraren yis-s yiderwicen ifuḥanen wwin-t srid ɣer wanda ur yettuɣal ara
hatta tezmamt-is bɣiɣ ad teɣreḍ ayen yellan deg-s ad tafeḍ deg-s kra n lemqirrat tuqsiḥin ɛnant-yi ɛnant daɣen tawacult maca keččini d ameddakkel-iw teẓriḍ acu yellan daxel n tasilt
deg-s daɣen aṭas n yifutas ɣef wassaɣen-is d yiderwicen-nni
aṭas-aya mi s-ččan allaɣ-is nekkini ur ɛlimeɣ
ad steɛerfeɣ tura belli d lɣelṭa tameqqrant i xedmeɣ asmi qebleɣ tawuri n umaswaḍ amatu
ṭṭuqten yibaten-inu
iḍaɛ mmi s ssebba-w am wakken tḍaɛ yelli
d tidet tessemneɛ iman-is tura tettidir deg tmurt n kanada
maca teǧǧa-d deffir-s ilem d ameqqran
ur tteffreɣ ara fell-ak yal mi ara tt-mmektiɣ yettruḥu-yi naddam ikeccem wul-iw leḥzen lfuruḥ n ddunit ur zmiren ara ad t-kksen
ɣas akken ugiɣ ad tt-xebbreɣ s tmettant n gma-s
ini-yi-d deg laɛnaya-k d acu ad texdem deg tmurt n yineḍliben  teqqar-iyi-d deg tebratin-ines attan terked deg uxeddim-is deg yiwet n tnaremt tabyulujit yettwassnen deg umaḍal tetthenna daɣen deg tudert-ines tamaynut
d ayen i yeskecmen talwit deg wul-iw d wul n yemma-s
wali ma yella deg tezmamt-a kra ara yallen yimsulta deg tsastant-nsen
kečč d amastan tuɣeḍ tannumi teqqareḍ ikaramen
s lferḥ ameqqran ara ɛiwneɣ tamsulta akken ad tessenger imṭurfa-agi iẓuran-nsen seg ddunit-agi neɣ ad ten-tenfu ɣer sseḥrawehmeɣ ayɣer i sen-ttserriḥen tura  amer mazal budyaf yedder tili yessenger-iten irkelli ur yeǧǧi ula d yiwen deg-sen ineḍliben wa ad teqleɛ
truḥ-d temsulta akken ad tnadi 
truḥ-d tnuda kulci maca ulac acu i d-tufa
ttiɣ tazmamt-nni deg yifassen-iw
taduli-ines temmečč deg yidisan
ini-nni aqehwi ɣumment wunuɣen d usxerbec yuran s uberkan d uzegzaw
d taswast n tkubanit taɣelnawt n tsafut d lgaz
asebter i yal ass seg wussan n useggas
semmus n yiseggasen i iɛeddan fell-as
tuget n yisebtar d ilmawen
k ra deg-sen kan ččuren s yiwet n tira ur necbiḥ ara yernu meẓẓiyet maca ɣas akken tettwaɣer tura s waṭas n yiniten
aṭas n yisebtar ččuren s yiluɣma n tusnakt d teɣrasna akked yisefra d yinzan yettwakksen seg yidlisenfusen
yenna racid 
cfiɣ mliḥ asmi i as-fkiɣ tazmamt-nni tuɣ-it imir-n deg useggas wis sin n tesnawit aseggas n nneḥs d ubrir
ruḥeɣ ad xelseɣ tafaṭurt n tsafut mmugreɣ-d yiwen n unmalay d ameddakkel aqdim yessekcem-iyi ɣer tnarit-ines nemmeslay ɣef waṭas n yisental
mi nemfaraq yekker yeddem-d seg yiwet n texzant yiwet n teswast tameqqrant terqem d snat n tezmamin n ssenf-a
ǧǧiɣ yiwet ɣur-i ttaruɣ deg-s ttiɛadat-inu n umaswaḍ tis snat fkiɣ-tt i mmi nabil
nella deg taggara n waggur n yennayer
cfiɣ ɣef uzemz acku unageɣ umbaɛd srid ɣer
leɣwaṭ lwilaya tamaynut i yi-d-rnan nnig n lwilayat n
lemdiya d lǧelfa
d amenẓaw s lekmal-is  ɛum baḥrek  ay amaswaḍ ameɣbun
ulac ṭumubil ara k-yawin wala isensa yelhan ad k-yeddarin
lkar am kečč am  lɣaci  d yisaganen n yiɣerbazen ilemmasen yeččuren s uɣebbar
ma tesɛiḍ zzher ad k-yeɛreḍ yiwen n unemhal neɣ yiwen n uselmad s axxam-is
deg yiseggasen-nni ẓriɣ liḥala n tidet ideg tettiddir tmurt
uɣaleɣ kerheɣ ugar adabu i ɣ-iḥekmen
mi i as-nniɣ i umeddakkel-iw aqdim d acu-tt tawuri-inu tamaynut yerra nnehta yenna-yi-d amerzg-iw
d tagnit akken ad yinig walbaɛḍ  ad ibeddel amkan d wudmawen wa ad yerwel seg tudert-a n tnarit yeččuren s rrḍuba d uɣebbar n yikaramen
nniɣ-as s usqecmeɛ tazmamt-a twulem i tira n tezmilin ɣef wayen ttwaliɣ yal ass deg yinigen-inu am wakken xedmen zik  ibn
baṭṭuṭa  d
neɣ i tira n tkatutin  ur k-d-tusi ara tikti ad tent-teskelseḍ 
kečč d ameɣnas aqdim deg yiwen n ukabar uffir tkecmeḍ lḥebs tɛaceḍ ssikis
rnu ugar n waya tzemreḍ ad tgelmeḍ lezzayer talqayant
d taggwa ara inefɛen tisuta i d-iteddun
mazal-ik tettarguḍ belli tamurt-a tezmer ad tissin yiwen n wass taneflit d tenkelwit  d tirga i ɣ-yeskerkren yiwen n wass neckuṭeḍ deg-s am uɣriq-nni i yeckunṭḍen deg telwiḥt yemmeččen iɣil deg uɣerrabu n nuḥ i yeṭṭef
wali kan sdat-k aql-aɣ nekcem daxel n tgennarit mebla tafat ulac tawwurt yessufuɣen ɣer berra
eǧǧ-aɣ tura seg tekta-inek tiberkanin
tenniḍ-iyi-d tura teṭṭfeḍ yiwet n tebrat yessewhamen
ah tesmektaḍ-iyi-d
yuɣal ɣer wadar n yidlisen yeddem-d yiwet n tjellabt yefka-yi-tt-id
truḥ-d seg tenmehla n usegmi
d acu bɣan ɣur-s  bɣan ad yuɣal ɣer uxeddim-is  mi ɛeṭṭleɣ ur ldiɣ-ara tejellabt-nni yenna-yi-d racid 
ɣer akken ad teẓreḍ s wallen-ik d acu teswa tamurt tamurt-a iwumi mazal tessarameḍ lxir
ldiɣ tajellabt ddmeɣ tabrat bdiɣ taɣuri
refdeɣ aqerruy-iw wehmeɣ 
d acu-t waya 
am wakken tettwaliḍ bɣan ad iyi-yessuffɣen seg uxxam i yeddarin tawacult-iw umbaɛd ugar n kraḍet n tmerwin n yiseggasen n uxeddim
ini-yi-d tura deg leɛnaya-k amek i tebɣiḍ ad ḥemmleɣ ulamma ciṭuḥ kan tamurt-a 
tardayt s usuffeɣ seg uxxam tban am yiṭij
 nessutur deg-wen ad teǧǧem imir-a axxam awuran acku teḥwaǧ-it tenmehla n usegmi akken ad zedɣen inawaren imaynuten 
tawaɣit niḍen i d-yeɣlin ɣef uqerru n racid ameɣbun
tamsalt-a teffeɣ yakk allaɣ-iw
nniɣ 
yernu ur tesɛiḍ ara axxam niḍen ad k-yeddarin
s laɛqel-ik kan ay ameddakkel tebɣiḍ ula d kečč ad iyi-tessuffɣeḍ uqbel lawan
tura ma yella uxxam-agi s tidet d axxam awuran yeshel maḍi ɣef tenmehla n usegmi ad d-tawi aɣtas n usuffeɣ seg uxxam n teɣdemt
imir-n ulac acu tzemreḍ ad txedmeḍ anagar tuffɣa seg uxxam s lebɣi-k neɣ s yiɣil
yiwen n wass ṭṭfeɣ yiwen n uwezlu i t-yecban
bab-is d amagaẓ amatu ɣur-s zzher yexdem deg yiwet n tesnawit ugar n snat n tmerwin n yiseggasen yessers yiwen n ukaram yessuter deg-s tikci n uxxam deg tɣiwant-ines taneslit
ussan-nni aselway n tɣiwant yeɣli-d yiwen i as-yettilin dɣa yefka-as yiwen n uxxam asmi ferrqen yixxamen am teckarin n uyefki
maca tura umbaɛd mraw n yiseggasen n tezɣent tadamsant d uṭerḍeq n ṭṭrad aɣarim i ihudden kulci yakk isenfaren n lebni ḥebsen ula d lebni n yizadaɣen yeffɣen yakan seg wakal yeḥbes
sani truḥeḍ ma yesɣer unemhal n usegmi aqerruy-is yessaweḍ tamsalt s axxam n teɣdemt  yernu mačči d aqesser
ssneɣ yiwen n ufesyan i yewwin tastaɣt-ines yesɛedda anebdu s lekmal-is netta d twacult-is deg umraḥ deg uzaduɣ ideg yezdeɣ yakan deg wannag wis ukkuẓ ugar n mraw n yiseggasen
ulac tanarit i yeǧǧa ulac tawwurt uɣur yesṭebṭeb ara iwala acḥal n yimasayen akken ad tiḥnin tasa-nsen fell-as maca ulac win i as-yufan axxam
mi d-yewweḍ lawan n usemmiḍ d yigefran yejmeɛ yiruka-ines yuɣal s axxam n yimawlan-is i d-yezgan deg yiwet n taddart tebɛed mliḥ yeqqim acḥal n yiseggasen ur tt-iwala ara
ayɣer tḥesbeḍ-iyi d bu-nniya ur ẓriɣ ara asaḍuf yaɛnan ixxamen iwuranen
axxam-agi d awuran u mačči d awuran deg yiwen lweqt
akken ad yettwaḥseb yiwen n uxxam d axxam awuran ilaq ad yezg deg tlemmast n uɣerbaz wa ad yesɛu yiwet n tewwurt n lemreḥ kan sexdamen-tt inawaren d yimezdaɣ
ayen yaɛnan ukkuẓ n yixxamen i d-yezgan deg wannag wis sin sɛan tawwurt n lemreḥ weḥd-sen
tamsalt mačči n wass-a
tagi d tacerket tamaynut i yenda udemmas-nni amaynut i d-uznen ɣer uɣerbaz alemmas ɣef ssebba n yir asefrek-ines wid yeẓran acu yeḍran s tidet qqaren-d yerda s uḍegger n yidrimen n lɛamma deg yiguta n tnezzut mduɣlet
qqaren-d daɣen yekseb ssraya deg temnaḍt n blida
mraw n yiseggasen aya asmi d-yeffeɣ usaḍuf i d-yewwin ɣef tuǧǧin n wayla n ddula nɣawel nessers akaram ɣer yimeẓla ideblanen yaɛnan s tnezzut
neldi tawwurt seg deffir tessuffuɣ-aɣ srid ɣer ubrid nessali daɣen ssur gar-aneɣ d umraḥ n uɣerbaz alemmas
akka uɣalen-d yixxamen-nneɣ d ilelliyen yeɛna-ten usaḍuf n tiǧǧin n wayla n ddula
truḥ-d yiwet n tesmelt tuzzigt twala amkan teqbel tikti n tiɣin n yixxamen
maca tabiruqratit tɛeccec deg tedbelt-nneɣ dayen i iɛeṭṭlen ferru n temsalt
maca yettbin-d am wakken llan kra n yifassen udrigen xeddmen amek ad skeflen tamsalt s wadda ṭṭamaɛen ad ɣ-sɛesqen wa ad ḥewṣen ixxamen-a
d tidet nɛawed neldi tawwurt-nni tagensayt i d-yettakken ɣer umraḥ n uɣerbaz
d anemhal amaynut i yerẓan iqerra-nneɣ yewwi-d ifukal dayen ara yessisehlen axeddim-ines labeɛda mi tluɣ liḥala n tmurt maca am wakken i d-yeqqar umeddakkel-nneɣ caɛban
 dagi ara yemmet qasi 
tettmeslayeḍ ɣef ukkuẓ n yixxamen imawlan-nsen ṭṭfen tibratin akken ad ffɣen ula d nitni 
ayen i ẓriɣ tura anagar nekk i yeṭṭfen tabrat am ta
i wiyaḍ mazal-iten deg uselmed 
tanezduɣt i d-yezgan ɣer tama tayeffust-inu teɣleq semmus n yiseggasen aya neɣ ugar
tesneḍ mliḥ bab-is
yella seg yiselmaden imezwura deg uɣerbaz-agi uznen-t ɣer fransa ad yeselmed tutlayt taɛrabt
deg yiseggasen imezwura tuɣ-it yesɛedday imuras n unebdu gar-aneɣ ɣur-s tura sin n yiseggasen ur d-yusi ara ɣer tmurt
iban d tiɣimit i yeqqim i lebda deg fransa
yernu ur yeɣliḍ ara d acu ara yexdem deg tmurt-a i yessuffuɣen ixeddamen-is mi ara wwḍen ɣer tastaɣt
ma d tanezduɣt i d-yezgan ɣer tama tazelmaḍt yers ɣef yisem n yiwet n tselmadt taɛezrit tewwi-d yakk tawacult-is mi yemmut baba-s tettidir tura akked yemma-s d wukkuẓ n watmaten-is
ma d tanezduɣt tis ukkuẓet yeṭṭef-itt unemhal i d-yusan deffir-i amagaẓ amatu aqdim n uɣerbaz alemmas-a seqsaɣ-t yiwen n wass fell-ak yenna-yi-d ur k-yessin ara
ahat yewweḍ-d umbaɛd n uṭixer-inek
ǧǧiɣ aɣerbaz alemmas qrib azgen n lqern tura ay aḥbib anwa ara yecfun ɣef yiwen n udinusur qrib ad yenger 
lḥasun ad k-weṣṣiɣ ad tḥerkeḍ akken ad d-tafeḍ tifrat i wugur n tnezduɣt-ik uqbel ad ifat lḥal
ɣur-i kra n tmussniwin deg wayla n ddula
ad nruḥ jmiɛ ad nesseqsi ɣef ukaram n tnezduɣin-nwen
ad ɛeddiɣ ddurt-a ad waliɣ ad k-xebbreɣ s wayen yellan
sakin ad nwali acu i ilaq ad t-nexdem
ayen yebɣu yili ulac win i izemren ad iyi-yessuffeɣ sya skud ddreɣ
imir-n kan teṭṭal-d tmeṭṭut-is seg tewwurt n usalun tesṭerḥeb yis-i
tella temtuttel deg yiwen n lximar d aberkan allen-is cuffent seg yimeṭṭawen d ɛawaz udem-is yuɣal d awraɣ am tɛeqqayt n lqares
beddeɣ seqsaɣ-tt ɣef liḥala d tezmert-ines
ur tessaweḍ ara ad tenṭeq s snat n tefyar armi walaɣ allen-is ččurent s yimeṭṭawen dɣa tessusem
tessider aqerruy-is kra n lweqt sakin truḥ tettru
tegzem tasa-w fell-as sutreɣ deg racid ad i yi-yessuref ad ruḥeɣ wwiɣ-as-d ifukal s ttiɛadat n uxeddim i yi-yettganin ffɣeɣ seg uxxam n umeddakkel-iw ddaw n teɣruḍt-iw tazmamt-nni  lḥir yečča-yi bɣiɣ ad tt-ɣreɣ akken ad ẓreɣ ayen yellan daxel-is
sem  seg furar
acu ad xedmeɣ s tezmamt-agi  yenna-yi-d baba 
 ad k-tenfeɛ i yiluɣma n tusnakt d teɣrasna 
tusnakt d teɣrasna  kerheɣ leqraya tasnawit iselmaden kerheɣ kulci
ula d baba bdiɣ kerrheɣ-t
ayɣer ur yettẓalla ur yettuẓum am netta am lbaqi n yinselmen  ur yuggad seg ssikis n uẓekka d tmes n unazir  deg wass n sem yezrin mi yebda limam amennay igellem deg ssikis n uẓekka d lɛezla n lmegget d tuggdi-ines seg ɛeẓrayen aneglus n tmettant u netta weḥd-s kan isell i yisurifen n wid i t-imeṭṭlen yettenɣas ssut-nsen ttbaɛden fell-as tergagi tfekka-inu seg tuggdi
ur kfiɣ taẓallit-inu armi uɣaleɣ d ulac
ttẓallaɣ s ṭul n yiḍ am wakken ttẓallaɣ deg lawan steɣfireɣ rebbi ssbeḥ tameddit akken ad iyi-yessuref
yenna-yi-d yasin rebbi iseffeḍ yakk ddnub ma yuɣal umdan s abrid amaɣud
nettemlili yal ass deg lǧameɛ deg tẓallit n lefjer akked tin n lɛica
ssaɛa qrib ad taweḍ d ṭnac n wass
d lawan ad ruḥeɣ ɣer lǧameɛ i tẓallit n lǧumuɛa
yasin yettraǧu-iyi
iḥettet fell-i ad n-awaḍeɣ zik acku ccix meḥfuḍ ad ɣ-d-yas seg blida akken ad ɣ-yessiwel inaw n wass n lǧumuɛa
yasin yebɣa ad neqqim deg lesfuf imezwura
aram  seg furar
yessuffeɣ-iyi ass-a uselmad n teɣrasna akked kraḍ n yimidaw-inu seg tneɣrit
mi s-nenna i umagaẓ amatu tuɣ-aɣ deg lǧameɛ yessusem yeǧǧa-aɣ ad nali ɣer wannag wis sin
ma d aselmad n teɣrasna amenɛul mi nekcem ɣer tneɣrit isuɣ fell-aneɣ ad as-tiniḍ d aɛefrit i iwala
yeɛreḍ yasin ad as-yessefhem mačči d urar i netturar d lwajeb-nneɣ i nxeddem maca ur as-yeǧǧi ara tagnit ad yenṭeq
yessuffeɣ-aɣ yerra tawwurt deffir-nneɣ s ẓẓur
cukkeɣ iga am baba d icenga n usɣan d izduklanen ur nettamen ara s rebbi
maca walaɣ-t yiwet n tikkelt deg wass n sem deg umraḥ n lǧameɛ umbaɛd n tẓallit
taẓallit n yixabiten ass n sem d lɛid kan
nuɣal ad nwali amagaẓ amatu maca yenna-aɣ-d aselmad n teɣrasna iẓeyyer mliḥ d ameqsuḥ ur iḥemmel ara win i yessekcamen iman-is deg uxeddim-is
yessumer yasin ad t-nerǧu berra n tesnawit akken ad as-nessefhem addud-nneɣ
mi t-nemmuger kan yenna-aɣ s wurfan   ur cliɛeɣ ara deg wuguren-nwen neɣ s wayes tettamnem
win yebɣan ad iɣer yas-d deg lweqt
ad ttuɣ ayen yeḍran ass-a
tikkelt i d-teddun ma ur d-tusim ara deg lawan ad ken-sɛesqeɣ seg tneɣrit-inu i lebda
xemmemt-as mliḥ 
sakin iruḥ s tazzla
ma taselmadt n taɛrabt ulac acu i ɣ-d-tenna
tessusem armi nuɣ tkemmel tamsirt ur as-d-yuli ara wawal
d tidet ur tettlusu ara lḥiǧab maca d taselmadt ifazen yezga uzmumeg ɣef yimi-s ma d asmures ɣur-s yeḍmen seg tazwara
amek ad imekwan-nneɣ sakin nexdem akken ad nqader lawan n tẓallit ladɣa tin n ṭṭhur d tin n lɛesr  ur ẓriɣ ara
d yasin ara ɣ-d-yafen tifrat
arim  seg meɣres tmenya nemlal-d deg umraḥ n
tasebḥit-a ɣef tesnawit
mi yesṭenṭen nnaqus uzzlen kra n yinelmaden ad bedden deg lesfuf i unekcum ɣer tneɣriyin maca tarbaɛt-nneɣ tbedd mgal-nsen
ulac leqraya ass-a
iruḥ-d umagaẓ amatu ad iwali d acu ssebba n waya nenna-as nebɣa ad nemmeslay d unemhal kan
umbaɛd rrbeɛ n ssaɛa yusa-d unemhal s tazzla tban-d lfeqɛa ɣef uqadum-is
yuẓa ɣur-s yasin idmaren-is cuffen yehder yid-s ad tɣileḍ d netta i iḥekkmen   nessutur deg-k ad ɣ-teldiḍ tazeqqa i tẓallit daxel n tesnawit 
yessider unemhal aqerruy-is kra n lweqt iɣeẓẓ icenfiren-is yewhem kan imuqqel ɣer yinelmaden i as-yezzin d aqusis ḥaren irkelli ttrajun acu ad sen-d-yini
deg taggara yenṭeq yenna 
 ɣef waya i txedmem asunded  tamsalt teshel maḍi ur teḥwaǧ ara ccwal-agi irkelli
kecmet ɣer tneɣriyin-nwen tura ad waliɣ temsalt u ma yebɣa rebbi ad as-d-naf tifrat i wugur-nwen 
newhem mi yeqbel s temɣawla asuter-nneɣ dɣa neḥbes asunded
yesɛedda yasin ass yefreḥ mačči d kra
d tarennawt tameqqrant
tura ad nessali isem n rebbi deg tesnawit am wakken i t-ssulin daxel n leǧwameɛ
sed  seg meɣres
ass-agi suffɣen-aɣ irkelli bɣiɣ ad iniɣ wid yesɛan aččamar
ɣef tmenya n ssbeḥ nufa-d anemhal d umagaẓ amatu bedden ɣer tewwurt n umraḥ n tesnawit
ldin tawwurt tameẓyant kan sakin bdan afran
gedlen anekcum ɣef yal yiwen yesɛan aččamar ur nettlusu ara tabanta
yenna-d unemhal   wagi d aɣerbaz ɣur-s asaḍuf iɣef ileḥḥu
ilaq ad tseṭṭlem tamart wa ad telsem tabanta
tasnawit-a mačči d ssuq win i d-yusan ad yekcem 
sakin rran tawwurt
iban lliɣ seg wid ssuffɣen berra ɣef tamart d uqendur i lsiɣ
aččamar d ssuna i ɣ-yeǧǧa umazan ur nezmir ara ad tt-neǧǧ
nebda aɛeggeḍ nettalas i tenfaliyin tisertiyen neɣ timasɣanin d tinfaliyin i nsell deg tmesbaniyin i nettwali seg lweqt ɣer wayeḍ deg yiberdan n temdint
truḥ-d temsulta
yusa-d yiwen n ufesyan yesɛan sin n yitran ɣef tayet-is
yenna-aɣ-d deg lfayda-nneɣ ma nquder asaḍuf u nuɣal ɣer leqraya-nneɣ
ur yebɣi ara ad ihud imal-nneɣ ma yessekcem-aɣ ɣer lḥebs
tardayt s lḥebs tessekcem tuggdi deg wulawen n yinelmaden
ḥala yasin i ibedden deg wudem-is s yiwet n tebɣest yessewhamen
ur sɛiɣ ara tabɣest-ines
iɛeggeḍ yenna-as ur yettaggad leḥbus-nsen ur yettqadar isuḍaf-nsen acku ur ddin ara d wayen yellan deg ccariɛa wala deg uṣaḍuf n rebbi
imir-n kan yessuneḍ ufesyan ad t-ṭṭfen
ẓedmen fell-as sin seg yimsulta skecmen-t s yiɣil daxel n ṭumubil-nsen
nuzzel nerwel
yal yiwen deg-neɣ yekcem s axxam-is
maca tameddit-nni ufiɣ yasin deg lǧameɛ
yenna-d ṭṭfen-t armi d rrebɛa n tmeddit
hanen-t sɛeddan-t deg yixef n tsegnit
amer ur skecmen ara iman-nsen kra seg watmaten yesɛan tamussni tili yesɛedda iḍ deg bu-yikurdan
izuxx yasin s wayen yexdem
deg yiḍ-nni neqqim tama n lǧameɛ nsell i yasin yettales-aɣ ifutas n uḥbas-ines
sem  seg meɣres
nugi ad nseṭṭel ičamaren-nneɣ anemhal yugi ad ɣ-yeǧǧ ad nekcem
mačči irkelli
kra n yibabaten ḥettmen ɣef warraw-nsen ad uɣalen ɣer uɣerbaz dɣa uɣalen am tullas s tbanta d wudem iseṭṭel
sɛiɣ zzher ussan-nni baba iɣab ugar n ddurt
teɛreḍ yemma ad iyi-tbeddel rray ad ṭṭixreɣ i taɣart n uqerru maca ur as-sliɣ ara
ula d nettat d taselmadt maca deg tesnawit ibaɛden
tetteffeɣ ɣef ssebɛa ur tettuɣal ara armi d lmeɣreb
ur as-d-yewwiḍ usali n usuffeɣ-nneɣ armi d ass wis kraḍ
tbeṭṭel axeddim tessuki-yi-d zik tessuter deg-i ad heggiɣ iman-iw ad nruḥ yid-s ɣer tesnawit
qqimeɣ deg wusu ugiɣ ad as-aɣeɣ awal
tuggez-iyi s baba
tenna-yi-d ad yesseɣli axxam ɣef yiqerra-nneɣ ma kemmleɣ deg ubrid-agi
yenna-d yasin tadyant-agi d tikci sɣur rebbi akken ad iẓer sani tewweḍ taflest-nneɣ u ma neṭṭef s tidet deg usɣan-nneɣ
yessefk fell-aneɣ ad nesber wa ad nezbu am wakken zban asaḍen n usaru 
ur ṭṭaxren ara i usɣan-nsen ɣas akken hanen-ten sɛeddan-ten deg ssikis
ilaq ad neḍfer abrid-nsen wa ad zuxxen yis-neɣ
ass-a d ass amezwaru iḍelli tameddit
n yimuras n tefsut
baba yuɣal-d
yewweḍ-d yaɛya yeṭṭes zik
tura selleɣ i ssut-is deg tnawalt
iban yella acu i as-d-tenna yemma
ur bɣiɣ ara ad t-waliɣ
ẓriɣ d acu ad iyi-d-yini
yekreh atmaten inselmen neɣ  ixwanǧiyen  am wakken i sen-yessawal
maca ɣas akken d baba ur zmireɣ ara ad t-ɛṣuɣ
yessuneḍ-aɣ rebbi ad naɣ awal n yimawlan-nneɣ
maca yenna-yi-d yasin ur nettaɣ ara awal i umdan deg uɛsay n rebbi ulamma d yiwen seg yimawlan-nneɣ
yasin ur yesɛi ara baba-s yettidir akked yemma-s kan
tella txeddem d tamsizdegt deg uɣerbaz alemmas sakin tuḍen dɣa teḥbes axeddim
yezdeɣ mebɛid deg udcir  lebrarik 
ur tettseqsi ɣer leqraya-ines neɣ ɣef yiba-ines seg uɣerbaz
ixeddem acu i as-yehwan
ulac win ad ibedden deg ubrid-is
yesɛa zzher
ur yesɛi baba-s ad t-id-yaggez s uxnaq neɣ s usuffeɣ seg uxxam
ad qqimeɣ deg wusu almi yewweḍ lawan n tẓallit n lǧumuɛa
ur tetteɣ ara imekli
ad ččeɣ sseksu ara ferqen ɣef yimeɣban deg umraḥ n lǧameɛ
sed  seg meɣres
tekker tenger ddunit
ɛeṭleɣ baɛmada ssarmeɣ ad afeɣ baba yeṭṭes
maca ufiɣ-t yettraǧu deg-i
ufiɣ s uzekrun
yessewḥec-iyi wudem-is ufiɣ-t d aberkan yerfa
bɣiɣ ad ruḥeɣ srid ɣer texxamt-iw maca yeskerker-iyi ɣer tzeqqa n usired yesuneḍ-iyi ad seṭṭleɣ aččamar-inu
ihegga-yi-d yakk allalen n useṭṭel
d acu ara xedmeɣ  sidreɣ aqerruy-iw ssusmeɣ
iserreḥ-as umbaɛd i ucercur n nnhayat d yir tikta i yekkaten deg terbaɛt-nneɣ yessenɣasen deg wazal-ines
maca ɣelqeɣ imeẓẓuɣen-iw rriɣ ɣer tidmi-w tugna n lqiyamma tawwurt teɣleq iḍelli
zayd i ineddren ddaw n taẓayt n uẓru ameqqran yersen ɣef yidmaren-is
d nnuba-w tura ad zbuɣ
refdeɣ aqerruy-iw nniɣ   kečč d akafriw ur ilaq ara ad k-aɣeɣ awal 
dɣa yewwet-iyi s ubeqqa qrib i yi-yesseɣli ɣer lqaɛa
iremmez yiwen n urmaz yerfa mliḥ yebɣa ad iyi-yewwet i tikkelt tis snat amer ur tessekcem ara yemma iman-is i yeqqimen deg berra tettraǧu kan melmi ad teḍru tawaɣit iman-is
idegger-itt baba s zzur yenna-as   eǧǧ-iyi ad rebbiɣ amcum-agi uqbel ad ifat lḥal 
yeggul ad iyi-yessuffeɣ seg uxxam ma ugiɣ ad seṭṭleɣ aččamar-iw wa ad uɣaleɣ ɣer leqraya
ttwaṭṭfeɣ ur ẓriɣ ara acu ara xedmeɣ
seṭṭleɣ aččamar-inu nnig n wul-iw jerḥeɣ amayeg-inu acḥal n tikkal
sakin yesɣimi-yi lmendad-is deg usalun yehder-iyi-d s tentala niḍen temgarad teččur s lḥenna d tizeḍt
sidreɣ kan i uqerruy-iw ur nṭiqeɣ ara s yiwen n wawal
inaw aɣezzfan ɣef leqraya imal tiṭṭurfa tamasɣant ikabaren yessexlaḍen gar usɣan d tsertit tamasit n yimawlan deg urebbi n dderya-nsen d temsal niḍen
deg tilawt ur as-sliɣ ara lliɣ ttxemmimeɣ deg waddud n yasin asmi ad i yi-iwali seṭṭleɣ aččamar-iw
iban ad yerfu fell-i wa ad ɣliɣ deg wallen-is
ṭṭfeɣ rray ad qqimeɣ deg uxxam alamma kfan imuras
yernu ẓriɣ seg tura ass n tuɣalin ɣer tesnawit d baba ara yawin s timmad-is ɣer tesnawit
sem  seg yibril
anagar yasin i yugin ad iseṭṭel aččamar-ines yugi daɣen ad yuɣal ɣer leqraya
uɣaleɣ ur t-ttwaliɣ ara s waṭas
yuɣal baba yettɛassa mliḥ tigawin-inu
yegdel fell-i ad ruḥeɣ ɣer lǧameɛ
yeǧǧa-yi kan ad ruḥeɣ ad ẓalleɣ taẓallit n lǧumuɛa
ibedd ɣef uqerruy-iw ssbeḥ tameddit yeseqsi ɣef temsirin-inu
ibaten-ines uɣalen wezzilit
tbedd uletma farida tanelmadt deg tesdawit ɣer tama-s
tuɣal ula d nettat tettas-d yal taggara n ddurt tettɛawan-iyi deg uheggi n yiluɣma n tusnakt d teɣrasna
maca ulac acu i fehmeɣ
yenna uselmad n teɣrasna i baba belli ḍeggreɣ aseggas s lekmal-is yewɛer fell-i ad sɛuɣ aswir iwatan
ḥemmleɣ mliḥ uletma farida tesnefcic-iyi txeddem-iyi ayen bɣiɣ seg wasmi lliɣ meẓẓeyeɣ
deg unebdu yezrin yeḍra gar-aneɣ umgared amezwaru asmi tessuter deg-i ad dduɣ yid-s ɣer yillel am wakken uɣeɣ tannumi xeddmeɣ yakan
teṭṭerḍeq s taḍsa mi s-nniɣ d leḥram ɣef tmeṭṭut ad truḥ ɣer yillel
tenna-d   ula d kečč tuɣaleḍ tfettuḍ
deg tmurt-agi yuɣal yal yiwen ifettu i yiman-is
nekk ad iniɣ lɛumm deg yillel d leḥlal ɣef tmeṭṭut 
bɣiɣ ad as-sfehmeɣ maca thuzz tuyat-is teffeɣ
baba yefka-as tilelli
ur tt-yesseqsi sani truḥ neɣ anda tella
ḥala yemma i as-yeqqaren ur ilaq ara ad tɛeṭṭel wa ad d-tuɣal s axxam uqbel n lmeɣreb
uletma txeddem kan acu yellan deg uqerruy-is u baba yedda yid-s
amhad  seg yunyu
assa-a ttekkaɣ deg yiwet n temsbanit tameqqrant deg yiberdan n tmanaɣt
ur ruḥeɣ ara ad ɣreɣ ddiɣ zik d
yasin
ffreɣ aqendur-inu deg uqrab uggadeɣ ad i yi-iwali baba
skud yella deg uxxam ur ttafeɣ ara iman-iw
d tamnaḍt n
yasin i yeffren aqrab ɣer musa aḥeffaf i iɣelqen taḥanut-is yedda yid-neɣ ula netta
lsiɣ aqendur rriɣ tacacit tamellalt ɣef uqerruy-iw neṭṭef imekwan-nneɣ deg lkar gar yimezwura
inig baṭel awwaḍ tuɣalin i yal win yebɣan ad yettekki
ɣas akken meqqret lkar teččur armi dayen wid i d-yusan umbaɛd ur ufin ara amkan
amraḥ n umenzu n mayyu anda tebdu tamesbanit ara iruḥen armi d amraḥ n yimeɣrasen yeččur s lmeyyat n lkiran i d-yusan seg yal tmurt
luluf n yimeɣnasen s yiččamaren lsan iqendyar inselmen
seḍḥaɣ seg wudem-iw ur nesɛi tamart
melmi ad afeɣ tilelli akken ad serḥeɣ i uččamar-inu am watmaten inselmen niḍen  nufa ugur ad nembiwel
yezzuɣer-iyi yasin deg tlemmast n lɣaci-nni akken ad iyi-yesken lmacayex
nwala-ten seg mbaɛid
bɣan irkelli ad ten-walin wa ad selmen fell-asen
maca nufa sdat-neɣ aɣrab n yiɛessasen uzmiren i ɣ-gedlen aqerreb ɣur-sen
yeɛreq-iyi yasin deg tlemmast n lɣaci-nni ufiɣ-t ugar n ssaɛa umbaɛd
yenna-yi-d yewweḍ ad yedderdeb armi i yewweḍ ɣur-sen isellem fell-asen
yasin yesɛa zzher ɣur-s daɣen tabɣest tameqqrant
aṭas i nelḥa neqqim nettales i tenfaliyin swayes tettɛeggiḍ yakk lɛamma
fell-as ad nidir fell-as ad nemmet  ccariɛa ccariɛa 
ulac tamendawt ulac arakwal  leqran
leqran  igduden-a d tazmert tameqqrant zemren ad refden idurar ma numeṛ-iten s waya  am wakken i d-yenna yiwen seg lmacayex deg yinaw-ines deg umraḥ n yimeɣrasen
ass-nni faqeɣ mačči weḥd-i i lliɣ
yeččur wul-iw s tumert d nnefxa s wayen xeddmeɣ ɣas ibedd lxilafa ad tegzem baba deg wudem-iw
mi d-nuɣal yenna-yi-d yasin ad tili yiwet n tmesbanit tameqqrant niḍen deg wussan i d-iteddun deg umraḥ n yimeɣrasen ad teqqim alamma sbedden lxilafa tineslemt
yernu qrib ad tt-sbedden ma yebɣa rebbi
ad nefreḥ irkelli wa ad nessenger icenga n usɣan
xemmemeɣ ɣef taggara n baba d uletma d umkan-nsen deg lxilafa-agi
s tidet d icenga n usɣan  yessefk fell-i ad sqenɛeɣ baba ad yeǧǧ abrid n tezdukkla wa ad yekcem ɣer tneslemt
ilaq ad xedmeɣ aya uqbel n usbeddi n lxilafa
ur bɣiɣ ara ad yeḍru wayen n dir i baba d iqerra n uletma
yenna-d yasin yikafriwen d tlawin mebla lḥiǧab
ilaq ad sqenɛeɣ uletma akken ad d-tels lḥiǧab wa ad teḥbes rrwaḥ-ines ɣer yillel
attan tura deg tesdawit
imuras qrib ad d-awḍen nettat tuɣ tannumi tessucuf deg yillel akked yirgazen
ya rebbi all-iyi akken ad ten-rreɣ s abrid amaɣud
aram  seg yunyu
suref-as a rebbi i baba mi itett remḍan
ẓriɣ ur yettuẓummu ara
maca tasebḥit-agi mi t-walaɣ deg tnawalt itess lqehwa-ines nekkni deg waggur asaɛdi yettubarken ur ṭṭifeɣ ara iman-iw ɛeggḍeɣ fell-as nniɣ-as kečč d akafriw ad k-yessekcem rebbi ɣer unazir
ass-nni yennecraḥ
yessewhem-iyi ass-nni ur yerfi ara am zik
yessuter deg-i ad qqimeɣ yebda ad i yi-yessefhem tafelsuft-ines ur nettamnen ara s rebbi
iban ur sliɣ ara i wayen yettmeslay
ur selleɣ ara i lweswas n cciṭan
d cciṭan amelɛun i yettmeslayen s yiles-is
netta yettmeslay nekk ttalseɣ s tsusmi tasuret n  elmuɛwidateyn 
sakin furseɣ tagnit mi yessaɣ agarru yeddem afenǧal ad isew lqehwa beddeɣ wwiɣ-d ssebba s rrwaḥ-inu ɣer tesnawit ɣas akken nekfa akradyur-nneɣ u nesɛa azref ur nḥedder ara i temsirin
uggadeɣ ad as-gezmen aqerruy-is asmi ara tbedd lxilafa
all-iyi a rebbi akken ad ldiɣ ul-is i sburren yifyar n cciṭan 
acer  seg yunyu
d acu-tent twuɣa-agi i iɣellin ɣef uqerruy-iw  deg yiḍ yezrin tuɣ-iyi weḥd-i deg usalun qqareɣ yiwen n udlis
baba d anabay ulac-it deg uxxam
yenna-d ad iruḥ ɣer
leɣwaṭ deg tirza n tesweḍt taneggarut
uletma attan deg uɣrem asdawen deg tmanaɣt
yemma teṭṭes deg texxamt-is
ɛyiɣ deg tɣuri ur nuddmeɣ ara
saɣeɣ tiliẓri bdiɣ ttbeddileɣ deg yimaṭṭafen limmer ad afeɣ asaru ara yessedhun
ɛlaɣila thucc-iyi yiwet n tugna n usaru n wuzuf
tameṭṭut tecbeḥ mliḥ tcerreɛ i yimessaḍen-is tefka aḥeččun-is i yiwen n ubbuc ibedden ikeccem deg-s s zzur
tafekka-inu teṭṭef-itt tergagayt
yiwet n taɣect i d-yekkan seg daxel-iw tettɛeggiḍ teqqar-iyi-d  d leḥram  sens-itt sexsi-tt  maca tafekka-inu tekref tugi ad d-terr awal
tugna-nni teɣli-d fell-i am ssiɛqa
urǧin walaɣ tameṭṭut ɛeryan neɣ amek i ixeddem urgaz tayri i tmeṭṭut
deg kra n lweqt kan ḥulfaɣ i uzɣal yettaɣ yakk tafekka-inu ḥusseɣ daɣen i ubbuc-iw yettenkar
tessewhem-iyi tugna-nni tareqmant yellan sdat n wallen-iw yebrarḥen
uggadeɣ ad yessaki unazeɛ n tmeṭṭut-nni yeččuren asalun yemma
ṭṭfeɣ  atilikumund  sneɣseɣ-as i ssut maca ur ufiɣ ara daxel-iw tazmert ad beddleɣ amaṭṭaf
tafekka-inu irkelli teṭṭef-itt tergagayt deg tazwara seg tuggdi sakin ḥulfaɣ i tergagayt n ccehwa
aḍegger n ẓẓel yaɛǧeb-iyi am wakken yeqreḥ-iyi deg yiwen n lweqt qrib i ssuɣeɣ am tcermuḍt-nni n tiliẓri
ɣliɣ umbaɛd ɣef wattug ḥerḥreɣ ad tɣileḍ uzzleɣ amecwar aɣezzfan
argaz-nni mazal iteqqu tameṭṭut-nni yeṭṭef-itt deg yiwen n waddud n yiɣersiwen am yiqjan
yeṭṭef-itt seg uqerqur ad ɣ-yessuref
rebbi
kkreɣ s temɣawla senseɣ tiliẓri-nni
sakin uzzleɣ ɣer tzeqqa n usired akken ad slileɣ tubezgin-nni tamelɛunt
luḍu amecṭuḥ drus
zriɣ wid izewǧen siriden yakk tifekkiwin-nsen
dɣa sardeɣ yakk tafekka-inu s ssabun
sakin slaleɣ taserwalt-inu akken ad kkseɣ rriḥa-nni n ẓẓel i ilesqen deg-i tezmer ad iyi-tessenz
uɣaleɣ ɣer usalun steɣfreɣ rebbi sutreɣ deg-s ad yessuref lɣelṭa-inu
ddmeɣ nnesxa bdiɣ taɣuri
maca tugna n tmeṭṭut-nni taɛeryant tezga gar wallen-iw tɣumm fell-i ifyar n leqran ur iyi-teǧǧi ara ad ɣreɣ
qemceɣ allen-iw leɛneɣ cciṭan amelɛun
ɣas akken teqqim tugna-nni gar wallen-iw ad as-tiniḍ yella win i tt-yeslesqen ɣef wallen-iw
imir-n kan mmektaɣ-d mi senseɣ tiliẓri ǧǧiɣ-tt ɣef umaṭṭaf-nni n cciṭan
amer ad tsiɣ yemma azekka tiliẓri ad d-teɣli srid ɣef umaṭṭaf-nni dɣa ad tẓer tawaɣit i xedmeɣ
siɣeɣ tiliẓri i tikkelt niḍen
ur trewwu ara tmeṭṭut-agi seg wuqu 
akka d ahdum sin n yirgazen i tt-yeṭṭfen amezwaru seg uḥeččun ma d wis sin seg uqerqur
ad yenɛel rebbi tameṭṭut-nni wa ad yenɛel rebbi sin n yirgazen-nni
maca lɛar d ixeddem tiẓiḍanin snejlayeɣ-tent ɣas akken ur beddleɣ ara amaṭṭaf
yekker-d ubbuc-iw i tikkelt niḍen ḥulfaɣ i tergagayt n ccehwa tettaɣ tafekka-inu i tikkelt tis snat
maca tikkelt-a ṭṭfeɣ iman-iw beddleɣ amaṭṭaf sakin senseɣ tiliẓri
d wagi d amaṭṭaf n yiblis iɣef leḥram ttmeslyen kra n yimidawen-inu
d ameqqran win lmeɛsegga t-yettwalin i tameqqrant
kkreɣ ẓulleɣ snat n rrekɛat sutreɣ deg rebbi ad iyi-yessuref
ɣas akken allaɣ-iw ur yelhi ara s tẓallit
mazal tugniwin n tmeṭṭut-nni d uɛray-ines ttɛeddin ɣef tidmi-w d tikwal tikwal ẓeddment fell-i
kecmeɣ s usu senseɣ tafat dɣa ẓedment fell-i tugniwin-nni i tikkelt niḍen uɣent yakk lejwareḥ-iw almi ufiɣ afus-iw mebla ma faqeɣ isub ɣer ubbuc-iw aḥmayan i d-yekkren dɣa ẓẓmeɣ-t d tuẓẓma armi i ḥulfaɣ i tfekka-inu tettergigi s yiwet n ccehwa i tt-yeskerfen
kummceɣ daxel n wusu urǧin ḥulfaɣ i lbenna am ta
beddeɣ deg wudem n taɣect i d-yekkan seg daxel-iw tesuneḍ deg-i ad kkreɣ ad sizdgeɣ iman-iw seg ubluleɣ d wammus
lliɣ gar targit d tukin
ur ẓriɣ ara amek i yi-yerna yiḍes
maca ur ṭṭiseɣ mliḥ
cfiɣ tugniwin-nni huccent-iyi s ṭul n yiḍ
mi ldiɣ allen-iw ufiɣ tafat tuɣ yal amkan deg texxamt-iw
qqimeɣ ɣef umeṭreḥ allaɣ-iw yemmekta-d yakk ayen yeḍran laɛca-nni
setḥaɣ terkeb-iyi tuggdi ḥulfaɣ daɣen s ddnub
amek ad qableɣ ass 
amek ad ffreɣ ayen i yi-yeḍran  ad tɣileḍ zemren medden ad ɣren lefḍiḥa i yi-yeḍran ɣef wudem-iw mi ara ffɣeɣ kan s abrid
dderdbeɣ ɣer tzeqqa n usired ssardeɣ iman-iw ɛerḍeɣ amek ur xeddmeɣ ara ssut iwakken ur iyi-tsell ara yemma
ur uɣeɣ tannumi ttsucufeɣ zik
yezmer ad tcik deg kra
sakin swiɣ lqehwa-inu s temɣawla ffɣeɣ
ur ruḥeɣ ara ɣer tesnawit
nudaɣ ɣef
yasin maca ur t-ufiɣ ara
qqimeɣ ttezziɣ tama n lǧameɛ armi d-iban
ḥkiɣ-as ayen i yi-yeḍran
yenna-iyi-d aṭas i yesla ɣef umaṭṭaf-agi n yiblis maca ur t-iwala ara
deg uxxam-is ḥala amaṭṭaf n lezzayer i yettaṭṭaf
nniɣ-as baba yessuli yiwet n taska swayes yezmer ad yeṭṭef imaṭṭafen ifransiyen
baba iḥemmel mliḥ tasertit
yezga yeqqar iɣmisen neɣ tisɣunin yeṭṭafar daɣen iskasiyen deg yimaṭṭafen n tiliẓri neɣ n rradyu
yessuter deg-i yasin ad as-alseɣ akk ayen yeḍran
mi heggaɣ iman-iw ad mmeslayeɣ ɣef tugniwin-nni ḥulfaɣ i lḥamu yettali ɣer yimuyag-inu ḥusseɣ daɣen i ubbuc-iw yettenkar
setḥaɣ deg yiman-iw uggadeɣ ad iyi-ifaq yasin
nniɣ-as kan walaɣ-tt kan kra n lweqt sakin beddleɣ amaṭṭaf
yenna-yi-d amer deg umkan-iw tili yerreẓ taska-nni
sfehmeɣ-as ɣliɣ ɣef umaṭṭaf-nni s ugacur ur bniɣ ara fell-as maḍi
yernu amer ad rẓeɣ taska-nni ad ihudd baba axxam ɣef uqerruy-iw
netta ur yessin ara baba ɣef waya i ihedder lehdur-agi
yemma-s ur teɣri ara tuḍen ixeddem ayen i as-yehwan
yugi ad iseṭṭel aččamar-ines wa ad yuɣal ɣer leqraya ulac acu i as-d-tenna
mi t-seqsaɣ yenna-yi-d ur tesli ara maḍi s wayen yeḍran
ɣur-s ar tura mazal-it yeqqar
yernu d igellilen ur sɛin acemma
amer mačči d xalti-s i yetseddiqen fell-asen tili mmuten seg laẓ
tadyant-nni yufa-tt d tagnit akken ad yeṭṭixer seg leqraya wa ad inadi ɣef uxeddim
yufa-t ɣer yiwen n umdan yesɛan yiwen n useddari neɣ agaraǧ ideg ixeddem tikeryas
d yiwen seg yineslemaẓra yettwassnen
yezmer lḥal ad yebdu axeddim deg wussan i d-iteddun
sem  seg yulyu
seg yiḍ-nni tbeddel tmuɣli-inu ɣef tlawin
uɣalent wallen-iw fellunt iselsa-nsent sugunent talɣa n tfekka-nsent ladɣa tibbucin timessaḍin d wayen yezgan ddaw n tmiḍt
s tidet tura sɛiɣ ugur
ɣef waya i ɣ-yumeṛ rebbi ad neqqen allen-nneɣ ur nettemsalam ara d tmeṭṭut am wakken yumeṛ tameṭṭut yumnen s tlusi n lḥiǧab akken ur tǧebbed ara tafekka-ines lwelha n urgaz
ugur-inu yennerna seg wasmi d-tuɣal uletma s axxam deg yimuras n unebdu
uletma farida ur as-tuqiɛ ara maḍi
ḥala iselsa ifrawanen d iwezzlanen i tettlusu  tuyat-is d yiḍarren-is ttɣimin ɛeryan
tseḍḥiɣ ad muqleɣ ɣur-s neɣ ad qqimeɣ sdat-s
uɣaleɣ ur heddreɣ ara yid-s rewwleɣ fell-as
d tidet azɣal n unebdu ixenneq amdan maca acu ad nexdem  mi ara i yi-tessumer ad nales i kra n yiluɣma n tusnakt d teɣrasna ttagiɣ
afukel i as-ttakeɣ yesɛa anamek
imi qabel ad ɛiwdeɣ i useggas ayɣer ad seɛyuɣ iman-iw seg tura
qabel ad sɛuɣ aseggas aɣurbiz s lekmal-is akken ad ɣreɣ akken ilaq
maca ssebba n ṣṣeḥ  uɣaleɣ ur zmireɣ ara ad qqimeɣ tama n tmeṭṭut ɣas ulamma d uletma
ugar n waya uɣaleɣ seg teswiɛt ɣer tayeḍ ɛezzleɣ iman-iw deg tzeqqa n usired kkateɣ abakur ɣas akken ẓriɣ d leḥram yernu tamernut ɣer sidi rebbi qessiḥet
sakin ad sirdeɣ iman-iw wa ad stuqteɣ deg tẓallit
bdiɣ ttnadiɣ deg yidlisen n lfiqh ɣef waddud n usɣan seg temsalt-agi yerzan yal ilemẓi
summren irkelli tikti n zzwaǧ
maca amek ad zewǧeɣ u nekkini urɛad ɛeddaɣ mraw d ṭam n yiseggasen deg tudert-iw mazal ur kfiɣ ara leqraya-inu
uẓam llan kra summren tuẓamin
bdiɣ ttẓumuɣ
maca tuẓamin deg unebdu mačči d ayen isehlen ussan ḥman mliḥ d tirɣi yernu ɣezzifet zemren ad ɛeddin mraw d ukkuẓet n tsaɛtin
ḥesleɣ ur ẓriɣ ara d acu ara xedmeɣ
uɣaleɣ ttaggadeɣ ad waliɣ isura ulamma deg tiliẓri azzayri
mi walaɣ argaz ibedd tama n tmeṭṭut neggzent ɣer tidmi-w tugniwin-nni timelɛunin
tifrat attan deg usṭuqet n tɣuri n leqran akked tẓallit
tazmamt-nni yunag wallaɣ-iw qqimeɣ ttxemmimeɣ deg wugur n nabil ameɣbun
ugur-ines tuɣ-it yiwen n wass d ugur-inu ula d nekk
ula d nekk ssneɣ d acu iwumi qqaren i ccehwa n tfekka s ugacur kan
asmi i d-yezgan ɣef ugni-nni ngguǧ seg utemmu-nneɣ amelɛun nruḥ ad nezdeɣ deg taddart n sidi ɛmer
yiwen n wass temmeslay-as-d yiwet n tǧaret i yemma ɣef yiwen n lḥemmam i d-yezgan deg tama niḍen n taddart dɣa tuɣal tettruḥu ɣur-s
yiwen n wass tessuter deg-i ad ɛeddiɣ fell-as deg lḥemmam akken ad awiɣ yid-i s axxam tabalizt n yiselsa d tserbiḍin acku ass-nni tenwa ad truḥ d yiwet n tǧaret ɣer tmeɣra
ussan-nni tuɣ-iyi d aqcic uḍɛif wezzileɣ deg lqedd ɣef waya ur i yi-tegdil ara temɣart i sdat-i tlawin tifekkiwin-nni n yessefraken lḥemmam anekcum ɣer tzeqqa tameqqrant ideg sgunfuyent tlawin u ttbeddilent iselsa-nsent
takunt n wass-nni tettak anzi ɣer tuqqsa
tifekkiwin n tlawin cebḥent mačči d kra ttemḍugarent sya u sya
qqureɣ deg umkan-iw allen-iw brarḥent deg tlawin-nni ssikideɣ deg tgelmatin timellalin tiwerdiyin d txemriyin ɣumment mnasef kan zemreɣ ad iniɣ tura mebla ma ɣelṭeɣ labaɛda deg temɣer-inu ideg tafekka n tmeṭṭut ur iyi-d-tuɣal ara d uffir umbaɛd mi jerrbeɣ yal ssenf u yal laɛmer n tlawin belli tuget n tfekkiwin-nni llant d tiɛeryanin irkelli
neɣ akka i d-tressa tugna-nni deg ccfawat-inu
ar tura mazal ttwaliɣ tihuskayin yettembiwilen s nnefxa d zzux
yal tameṭṭut tettzuxxu s thuski-ines umbaɛd mi tmekken tafekka-ines acḥal n tsaɛtin i uzɣal n tzeɣwa tiḥmayanin d usizdeg s yal ssenf n ssabun
ḥemmlent tlemẓiyin ad serḥent i umzur-nsent aberkan aɣezzfan ad t-mecḍent umbaɛd ma ad t-ssuffɣen seg lḥebs n lximar i iɣummen iqerra-nsent s ṭul n useggas
tugna-agi n tlawin turez-iyi ɣur-s qqureɣ kan ula d ssut n yemma i yi-yessawalen ur as-sliɣ ara armi i yi-teqqes temɣart-nni yessefraken lḥemmam deg umayeg-inu tɛeggeḍ fell-i
sakin mi ddmeɣ tabalizt qesdeɣ tawwurt ad ffɣeɣ sliɣ-as thedder i tmeṭṭut niḍen tenna-as 
 imecṭaḥ-agi d ccwaṭen mazal ur ffiɣen ara seg lqaɛa maca allen-nsen d allen n yirgazen
acḥal d abrid i gguleɣ ur ttaǧǧaɣ yiwen n umecṭuḥ ad yezger amnar maca ɣas akken tettuɣ iman-iw ttaǧǧaɣ-ten ad kecmen 
ula d nekk teqqim tugna-nni teṭṭafar deg-i acḥal n wussan d nettat i yessakin ccehwa n tfekka-inu dɣa uɣaleɣ ḥebbkeɣ deg  ɛmimer  yal mi ara yectaq aḥbak yernu acḥal i yelha uḥbak-nni mebla ma ḥulfaɣ i ddnub deg wayen xeddmeɣ
deg tallit-nni tamussni-inu deg usɣan ur tɛeddi ara almad n kra n tsurtin n leqran
ula d sidi lmulud aselmad n leqran ihedder-aɣ kan ɣef yisental yerzan almad n tefyar d tsurtin ur yuɣ ara tannumi yettmeslay yid-neɣ s waṭas
yeqqar-aɣ-d kan uqbel ma nekker ad neffeɣ sɣur-s ilaq ad naɣ awal i yimawlan-nneɣ ad nbaɛɛed ɣef tkerkas d tkerḍa
tuẓulin-a qqiment deg-i
ur skidibeɣ ɣef yiwen ur ttemɣeɣ ɣef wayla n wayeḍ ɣas ulamma ḥwajeɣ neɣ yettawwi-iyi ṭṭmeɛ
deg tallit-nni llan
 yixammen imeqqranen  deg tuget n temdinin
ma iḥulfa yilemẓi i tfekka-ines tebɣa ad tmass tameṭṭut abrid yettawin ɣer tullas n  uxxam n tquḥbit  yeshel i tifin
cfiɣ mliḥ ɣef tikkeklt tamezwarut ideg ṭṭseɣ akked tmeṭṭut
d ameddakkel-iw lǧilali i yi-yewwin ɣer din
lliɣ deg uɣerbaz n usileɣ n yiselmaden deg xmis
melyana sɛiɣ snat n tmerwin n yiseggasen jehdeɣ aglim-inu imal mliḥ ɣer tebrek kemmlen-as yinẓaḍen n cclaɣem d tamart ɣef waya lliɣ ttbineɣ-d meqqreɣ ugar
kukraɣ ciṭuḥ mi kecmeɣ ɣer ubraḥ ahrawan yeččuren s tid yesnuzuyen tayri yal yiwet tefser tafekka-ines tahuskayt maca tabɣest n lǧilali i ifernen tameṭṭut i yiman-is yerna tayeḍ i nekk tsellek-iyi
ḍefreɣ tameṭṭut-nni ɣer texxamt-is xeddmeɣ iwumi zemreɣ akken ad snejliɣ akukru-nni
temdel kan tawwurt tenna   yallah kkes aserwal-ik 
sakin teṭṭes tinegnit ɣef umeṭreḥ tcerreɛ mliḥ i yiḍarren-teṭṭef-iyi is tenna   ɣiwel 
yekref wallaɣ-iw mi yesla i lehdur-a
d tikkelt tamezwarut ideg ṭṭseɣ akked tmeṭṭut
ɛerḍeɣ ad waliɣ agerruj uffir yellan sdat n wallen-iw maca tafat ur tejhid ara ur walaɣ ara aṭas
tekcem-iyi tasmuḍi tessenɣes seg tezɣel n tfekka-inu ḥulfaɣ sakin i ubbuc-iw yettuɣal d asellaw d alexlux
maca mi ḍeggreɣ iman-iw ɣef tfekka n tcermuḍt tuɣal-iyi-d cihwa-nni
skecmeɣ abbuc-iw deg uḥeččun-ines aḥmayan ur ɛeddant ara kra n tsinin armi ḍeggreɣ ẓẓel tergagayt
tdegger-iyi akin twehha-d ɣer yiwet n teɣmert tenna   hatan ssṭel d waman sired iman-ik

ur iyi-ɛǧiben ara lehdur-is
mačči akka i tettmeslay tmeṭṭut ulamma d tacermuḍt
ffɣeɣ syin ul-iw yenneqbaḍ
ndemmeɣ rfiɣ mliḥ
mi as-ḥkiɣ i
lǧilali ayen i yi-yeḍran d tcermuḍt-nni yeṭṭerḍeq s taḍsa yenna-yi-d   d acu lqeḥba yesnuzuyen aḥeččun-ines  ad k-tɣer isefra n niẓar
qebbani neɣ tasuret n  lmuɛwadateyn   wagi d amkan n wuqqu d aya 
ur whimeɣ ara seg lehdur n umnir-inu i yi-yemlan abrid yettawin s  axxam n tquḥbit  yettwassen s yimeslyen n yihwah
ur yezmir ara ad yenṭeq s yiwet n tefyirt mebla ma yerna-as yir awal itezzin ɣef uktawal n wayen yellan ddaw n tbaggust
yir lehdur zgan sexdamen-ten yirgazen d yilmeẓyen armi nuɣal d ayen neqbel-iten
maca mi ara azzlen wawalen-a yumsen ɣef yiles n tmeṭṭut d tamsalt tamaynut fell-i tessewhem-iyi mliḥ
yernu ar tura mazal ur ibeddel ara uxemmem-inu
ɣas akken tirmit tamezwarut ur iyi-taɛǧib ara maḍi qrib i yi-tessekreh iḍes d tlawin maca ufiɣ iman-iw kra n tettraǧuḍ seg imectariyen
kra steqsayent ɣef wussan umbaɛd leḥḥuɣ deg uzniq-nni uḍyiq
uɣaleɣ yiwet n tikkelt snat n tikkal kraḍet ukkuẓet armi i yi-yexleḍ leḥsab
faqeɣ belli tid izedɣen deg lḥebs-nni n ccehwa mxalafent amek ttmagarent d wamek ttmeslayent liḥala-inek akked tazmert-ik tamurt-ik d twuri-inek tikkwal steqsayent ma tzewǧeḍ neɣ xaṭi
ulac leqbaḥa neɣ awal n yihwah deg lehdur-nsent neɣ tuffɣa seg leɛwayed
kra deg-sent ttawḍent alamma sirdent abbuc-ik s waman yeḥman wa ad k-ɛiwnent ad telseḍ iselsa-inek amedya s uqfal n tqeffalin
iḍes d tlawin yemxalaf seg tmeṭṭut ɣer tayeḍ mačči am wakken i d-yeqqar umeddakkel-iw lǧilali
mačči d asmiri n wayen izaden seg ẓẓel
ma yella akka tiyita n ubakur tɛumm
yal tacermuḍt ɣur-s tarrayt i usuffeɣ d usnerni n ccehwa-inek yal yiwet deg-sent daɣen tessumer addud i wuqqu
ɣef waya wid yuɣen tannumi ttẓurun tullas-a qessḍen yiwet n tcermuḍt kan yal yiwen anta i yebɣa ɣas ma ufan aṭas n tullas d tilelliyin ttraǧunt d uḥettet n temɣart-nni yessefraken axxam akken ad ɣiwlen ad fernen yiwet d acu truḥ-d ad txedbeḍ  neɣ asewsen i tid ibedden d tid yeqqimen
hatta sselɛa sdat-wen fren yiwet ma tzemreḍ ma telliḍ s tidet d afeḥli
deg tazwara ur iyi-yaɛǧib ara uggani-nsen sakin faqeɣ i wuffir tekkes-iyi lewhama dɣa uɣaleɣ am nitni ttraǧuɣ s laɛqel kan alamma teffeɣ-d tin i bɣiɣ
maca ẓriɣ yakk temsal-a asmi i yi-yerḍel ɛemmar  d amidaw niḍen nesberweḍ jmiɛ acḥal n yiseggasen yewweḍ laɛfu n rebbi mi yewweḍ ukkuẓet n tmerwin n yiseggasen umbaɛd aṭṭan i ɣ-t-yewwin deg kra n wagguren kan
adlis  tibḥirt n laɛṭer 
 annefzawi  ar tura mazal cfiɣ ɣef tefyirt tamezwarut swayes yebda udlis-ines   tamayt i yakuc i yerran lbenna tameqqrant n yirgazen deg yiḥeččunen n tlawin yerra-tt daɣen i tlawin deg yibbac n yirgazen 
asmi qqareɣ adlis-a ssneɣ zehra tasṭayfit tamidawt-inu deg usensu amerku ideg zedɣeɣ deg yiseggasen-nni mi lliɣ d aselmad
amer ur telli ara d tacermuḍt yerna ẓran irkelli acu txeddem tili rriɣ-tt d tamaɛcuqt-iw
maca amek i yezmer urgaz am nekkini yetturebban deg tmetti yebnan ɣef leɛwayed i yettwalin tameṭṭut yeznan tumes ɣef yilef ad yaɣ yiwet seg ssenf-a
yal mi ara ixaq wul-iw ad aliɣ ɣer wannag wis semmus aneggaru
ur iyi-terri ara ula d yiwet n tikkelt ɣer deffir ɣas ma tesɛa tarda
teẓra amek ad tessismeḍ ccehwa-inu s uslaf d umcaḥ n uferḍas
acḥal d abrid tusa-yi-d ccehwa ḍeggreɣ ẓẓel-inu deg yimi-s
ur treffu ara
ad d-tekker ad tessired iman-is wa ad tessired i bu-yiwet n tiṭ sakin ad teqqim ad tkemmel tiḥkayin-ines ur nkeffu
ɣur-s aɛemmur n teḥkayin ɣef medden tawacult-is d temẓi-ines
nettat seg temdint n  lɛelma  neɣ am wakken i as-teqqar
aswir-ines deg ulmad ur iɛedda kra n yiseggasen deg uswir amenzu
am nekk kif-kif teǧǧa-tt tmacint n uselmed
amgared gar-aneɣ nekk ssawḍeɣ ad qeḍɛeɣ ayen i yi-ruḥen s lfeḍl n uselmed n yiḍ akked gma lmilud
tawacult-is tusa-d seg tudrin umbaɛd timunent n tmurt truḥ am waṭas n twaculin ɣer temdint
asmi tewweḍ mraw d sa n taddart yiseggasen deg tudert-is yetɛedda fell-as yiwen n userdas
yeṛgem-as ad tt-yaɣ maca seg wasmi iruḥ ur d-iban ara
asmi d-yusa yiwen seg twacult-ines yettidiren deg taddart ad yessuter afus-is tugi maḍi tettru ulac acu ur texdim ara armi knan yimawlan-is ladɣa baba-s ur negzim ara assaɣ d taddart-is yettruḥu ɣur-s s ssebba neɣ mebla ssebba
tamezwarut tuggad lefḍiḥa d yinalkamen-is ara yeglun s ddel i nettat d twacult-is s lekmal-is
tis snat tugi ad d-tuɣal ɣer tudert n taddart d leqdic n uxxam iwaɛren mliḥ asizdeg n uddaynin asewwi n wučči d uɣrum ɣef usɣar mačči s lgaz am wakken yella ɣur-sen deg temdint
nniɣ-as tesɛa lḥeq deg ufukel wis sin acku tudert deg tura tewɛer s ttmektayeɣ lḥif n yemma d wurfan-is seg yir lefḥem asɣar ibezgen d wabbu i itetten allen
kra n wagguren umbaɛd tessen yiwen n userdas niḍen i d-yusan seg
ɛennaba
tella tettruḥu yid-s ɣer temdint n seṭṭif ideg ikerru taxxamt deg yiwen n usensu tettɣimi yid-s ass s lekmal-is
sakin tuɣal tesɛedday yid-s uḍan teskiddib ɣef leqraya-ines yimawlan-is tlemmed daɣen lexyaḍa
aserdas-nni yewɛer yid-s ladɣa ma ad yeṣkeṛ
yewweḍ armi tt-yessuffeɣ deg tnasfa n yiḍ seg texxamt yeglem-itt s yir lehdur  tacermuḍt tafuḥant takeḥluct d taxemrit mliḥ tamerkut teǧǧa-t truḥ ɣer tmanaɣt
mi izad fell-as lḥal teḥwaǧ idrimen tebda txeddem tawuri taqdimt yellan deg umezruy am wakken i qqaren
lliɣ yid-s d uɣdim ulac acu i as-ṛegmeɣ
ttakkeɣ-as azal n usmuzget-inu ɣas akken tettaggi
tezga teqqar-tidet mazal ar teqqar-asen tettkemmil fell-as tettaṭṭaf nnefs kan iyi-d   nekkni d lǧiran lǧar yettwaḥseb am yiwen seg yimawlan nettɛawan-it mebla lexlas 
sakin ad tkemmel awal s teḍsa yeččuren s teḥraymit   kečč d aselmad ameɣbun jmeɛ idrimen-ik ad k-nefɛen i lebni n uxxam 
teqqar-iyi-d
ma semṭeɣ leǧyubat-ines ččuren yakan s yidrimen i tessekcem sɣur yimsaɣen imerkantiyen
xedmeɣ yid-s aṭas n wadduden n wuqqu i d-wwiɣ seg udlis n  annefzawi  uqbel ma ad d-ffɣen yidlisen n tugniwin n wuqqu sakin isura n i d-yeɣlin fell-aneɣ am ucercur s ubrid n yimaṭṭafen n tiliẓri ɣas akken aṭas n medden i ibedden mgal n waya
ma deg lbaḍna ayen iḍerrun deg tuffra ḥala rebbi i yeẓran uffiren-ines
yeṭṭuqet uɣway ulac allalen ara ibedden deg wudem-is dɣa ɣerrqen medden deg yiberdan iwernenniyen i itetten tudert-nsen seg daxel am twekka
uɣalent ass-a temsal n uheǧǧu d yinɣayen yerzan tuzzuft ttaččarent isebtar n yiɣmisen d tgennariyin n yixxamen n teɣdemt
ahuǧǧu n warrac imeẓyanen d tumant tamaynut ur tettwassnen ara uqbel
ula d sbiṭarat tura ttaččaren s yiḥḍiḍen
ula kra n yixxamen n yigujilen i nesɛa ur zmiren ara tura ad ten-awin akken ad ten-rebbin
ma d wid nettaf daxel n tecekkarin ttuḍegren deg yiguduyen d wid yettwaxenqen neɣ wid yettwgezmen d iwezwazen d ayen yesserfayen ɣef waya ilaq ad nemmeslay ɣef wugur-agi
aɣlaq n yixxamen n tquḥbit d lɣelṭa tameqqrant i yexdem udabu i yeslan i yinaw amasɣan ameṭṭarfu
inaw-agi amasɣan ur yufi deg wuguren i ttmagaren yimdanen ḥala ixxamen n tquḥbit imezdaɣ-is ur ssawḍen ara yiwen seg lmeyya seg tmetti maca tessemneɛ luluf n yimdanen seg yinɣayen i ɣelben zzna
mebla ma nemmeslay ɣef waṭṭanen izfanen yettanṭaḍen
acḥal d abrid i d-mčaqlaleɣ d yimidawen-inu imastanen deg tgennariyin n uxxam n teɣdemt ɣef yinɣayen izfanen dɣa sumreɣ fell-asen ad nezwir ad nessuter deg tmetti akked ddula ad ldin ixxamen n tquḥbit
d ccer ilaqen d ccer yellan deg yal timetti
yernu timura tineɣram xeddment isuḍaf d leqwanen i twuri-agi akken ur tteffɣent ara afus-nsent
ma d nukkni nessemras tasertit n unhil ungif nɣil nezmer ad nɣumm iṭij s uɣerbal
neckunṭeḍ deg yiwen n yinaw anazzam amakun yebna ɣef teḥkayin tiqburin tuget deg-sent d asnulfu i tent-id-snulfan usant-d seg yiwen n umaḍal yebɛed ɣef tilawt-nneɣ am wakken yebɛed yigenni ɣef lqaɛa
d acu-t waful neɣ lmektub n yigiman n warrac yettwattun deg yixxamen n yigujilen  mačči d lbumbat ara yesseqwun tinnɣi d tiṭṭurfa ad d-yas wass ad ṭerḍqent fell-aneɣ irkelli  ugar n waṭṭanen izfanen yettanṭaḍen d yinɣayen izfanen yettnernin seg wass ɣer wayeḍ yetthuddun timetti seg daxel zemren ma tkemmel akka ad hudden kulci ulac acu ad ǧǧen deffir-nsen
tamsulta teṭṭafar kan irgazen d tlawin yettilin deg yimekwan izuyaz neɣ deg yisensa s yisem n ṭṭrad mgal  d usizdeg n tmetti seg lebla-a yuɣen timetti
nessekcam-iten ɣer leḥbus am yineḍliben
ḥuddeɣ s timmad-iw ɣef waṭas n yirgazen zewǧen s leqder-nsen ur uklalen ara lefḍiḥa d ddel-nni maca d tignatin i ten-ḥettmen ad sɛun assaɣen ffɣen i ubrid n lqanun
assaɣen-inu d tlawin ur bnin ara kan ɣef tuzzuft d ccehwa n tfekka ula d aḥemmal n tayri yewwi-yi ɣerqeɣ daxel-is ɛerḍeɣ deg-s tiẓeḍt d terẓeg
tin i yessaɣen deg-i tayri d yiwet n tmastant taqbaylit d tacelhabt mugreɣ-tt i tikkelt tamezwarut deg uxxam n teɣdemt n yiɛeẓẓugen anda ṭṭfeɣ yiwen n uwezlu n lwert n yiwet n twacult yekres mačči d kra
ussan-nni lliɣ xeddmeɣ deg tnarit n
si nasser uqbel ma ad ldiɣ tanarit-inu
xedmeɣ yid-s ugar n seddis n yiseggasen
ass-nni d tikkelt tamezwarut ideg rziɣ ɣer tizi-uzzu yernu imir-n kan i bdiɣ tanhert n ṭumubil
yewwet wul-iw mi tt-walaɣ deg tnarit n uwkil n tegduda faqeɣ d nettat i yettḥuddun ɣef yixsimen n win iɣef ttḥudduɣ
nembadal kra n tenfaliyin n lekyasa sakin truḥ
tameṭṭut-nni d talemmast deg laɛmer d talemmast deg lqedd teččur maca ur zuret ara d ayen i iḥemmel wul-iw
kerheɣ tesmektayent-iyi s yemma d tlawin timeɣbunin n taddart-nneɣ
imi-s yuneɣ am ugazi  acebbub-is d awraɣ yettinig d waḍu ad as-tiniḍ d  lɛandalib al-asmer  yeččuren tudert-iw deg tallit-nni i icennun
terra tezweɣ ɣef yicenfiren-is d ayen yernan deg thuski-ines
sutreɣ awexxer n uzaraf akken ad semmdeɣ akaram-inu
maca iswi-inu uffir d timlilit yid-s tikkelt niḍen
imi tamsalt taɛna tawacult sumreɣ fell-as ad nwali ma nezmer ad naweḍ ɣer tifrat ara yeqbel yal yiwen deg yixsimen
nemtafaq ad nheggi timlilit n wahil
nemsefham ɣef yiwen n ttiɛad nniɣ-as d nekk ara yasen tirqaqanin acku ɣer tnarit-ines i d-yezgan deg tlemmast n temdint n
yiɛeẓẓugen
umbaɛd ukkuẓ n ledwar newweḍ ɣer yiwet n tifrat yesdukklen yixsimen
ɛaceɣ deg ledwar-nni yiwet n tergit tzad mliḥ
nella deg tsemhuyt n tefsut lḥal ur yeḥma ara iṭij yuɣ igenni mebla ma yeqreḥ allen n umdan
tafsut deg tmurt n leqbayel d tasemhuyt yelhan teɣleb tisemhay niḍen maca ur tettɛeṭṭil ara aṭas
ma d inessef waggur n mayyu ad tecɛel tmes n unebdu i itetten tizegzewt i d-yettarran rruḥ wa ad tt-terr d aɣebbar i iregglen wanzaren yeskawayen igerjumen
amecwar yellan gar lezzayer tamanaɣt d temdint n yiɛeẓẓugen iɛedda mya n yikulimtren ɣas akken urǧin ɛyiɣ urǧin kecmen-iyi timussa d unezgum
taqbaylit-nni tacelhabt tezga yid-i deg usugen-inu dɣa bdiɣ ssalayeɣ isinaryuten ara deg
mi ara nemlil deg uxxam n teɣdemt ɛerḍeɣ dima ad ffɣeɣ seg yifutas n umezlu i ɣ-yessemlalen akken ad mmeslayeɣ ɣef temsal i yi-yaɛnan ahat ad d-temmeslay ula d nettat ɣef tudert-is
maca texdem iwumi tezmer akken ad teqqim kan deg usatel n twuri tettaf-d dima ifukal s lecɣal niḍen ɣas akken teqqim targit-inu tettimɣur seg wass ɣer wayeḍ am ugersal-nni yerwan aman d yiṭij
yiwen n wass mi nemtafaq ɣef yifutas n tifrat n umezlu-nneɣ sdukkleɣ tabɣest yellan deg-i ldiɣ-as ul-iw sutreɣ-tt i zzwaǧ
tusa-d tririt-ines am usucef s waman isemmaḍen deg tlemmast n tegrest tenna-yi-d kra n temsal ur ten-ssineɣ uqbel
tenna-yi-d tawacult-is seg lecraf n tmurt n leqbayel iwumi neqqar imrabḍen
deg yeswehmen wid d-yessuffuɣen isura ttakkent tullas-nsent twaculin-agi leɛwayed n i yimrabḍen am nitni kan
ɣef waya ur tettxemmim ara ad tesɛu assaɣ d urgaz ur nelli ara d aqbayli amrabeḍ
tkemmel awal-is tenna   ur k-ugiɣ ara kečč s timmad-ik acku walaɣ deg-k ḥala lxir d ssifa n urgaz yelhan yettqadaren
d tagi d leɛwayed n lejdud-nneɣ ilaq ad ten-qadreɣ wa ad ḍefreɣ abrid-nsen
nekk ttqadareɣ-k ur walaɣ ara deg-k kra n lɛib ara ibedden deg ubrid n lebni n twacult yumren maca tawacult-iw urǧin ad teqbel ad d-tefk yelli-s i yiwen d aɣrib
ur bɣiɣ ara ad nnaɣeɣ d twacult-iw 
ɛerḍeɣ ad qenɛeɣ tacelhabt-inu tuzzyint mmeslayeɣ-as ɣef wassaɣen n usɣan d leɛwayed yettemcabin
wwiɣ-d awal daɣen ɣef tetrarit ɣef uselmed ɣef tmurt tayiwant i ɣ-yesddukklen iɣef mmuten leqbayel d waɛraben maca mebla lfayda
tenna-yi-d daɣen tameṭṭut taqbaylit ur tezmir ara ad teɛsu imawlan-is
ma texdem-itt taggara-s d aseɛseq d unfay
yernu ad tt-id-awin deffir-s yezmer ad tt-nɣen
ur serseɣ i yifassen-iw s sshala suffɣeɣ ayen sɛiɣ seg yifukal akken ad as-beddleɣ rray-is ad iyi-teǧǧ ad waliɣ baba-s
maca terra talast i uskasi tenɣa-yi s yiwet n tiyita mi iyi-d-tenna tettwaxḍeb yakan seg wasmi meẓẓiyet i yiwen i as-yettilin yeqqar tura deg fransa tawacult-is tettraǧu kan ad d-yekcem akken ad frun tamsalt-a wa ad ɛeqden fell-asen
mi sliɣ i yimeslayen-agi uqsiḥen yeggugem yiles-iw
uɣaleɣ xayeb ttnadiɣ ɣef yisufar ad yesneɣsen seg leqriḥ i yi-yuɣen
qqimeɣ acḥal n wagguren d amuḍin ur umineɣ ara s wayen i yi-yuɣen
uɣaleɣ ɣer usensu-inu amerku
seg wass-nni gguleɣ ur ḥemmleɣ ara tameṭṭut niḍen
ttnadiɣ ɣef zahra tasṭayfit
ula d nettat teǧǧa asensu ulac win yeẓran sani truḥ
ḥala d ticermuḍin i ufiɣ d asafar i waṭṭan-inu
uɣaleɣ mi ad yeɣli yiṭij ad zziɣ s ṭumubil-inu ɣef yiberdan n tmanaɣt akken ad refdeɣ yiwet seg-sent ad tt-ɛerḍeɣ ɣer yimensi sakin ad tt-awiɣ ɣer uxxam-inu ajdid iruḥ-d ɣur-i uneɣmas amerwal yusef
ɛeyyaci
ur ḥbiseɣ ara axemmem deg uwezlu-ines rǧiɣ tisin-ines seg yiḍ ɣer wayeḍ
icebbeh-iyi rebbi yella yettɛassa deg-i
unageɣ ɣer tmanaɣt ur d-uɣaleɣ ara zik tɛedda lɛecra n yiḍ mi kecmeɣ s axxam
kkseɣ kan iselsa-inu lsiɣ aselsu-inu n waddal i smenyifeɣ ɣef yakk yiselsa n yiḍes ulamma s leḥrir yesfan armi sliɣ i tyitwin tifessasin ɣef tewwurt
faqeɣ d netta
ahat iɛedda-d kan akka s ugacur neɣ ahat yugi ad iɛeddi lawan n yiḍes akken ur iyi-yessakay ara am wakken yexdem tikkelt yezrin
iruḥ-d weḥd-s
ulac acu i as-nniɣ
mi d-ldiɣ tawwurt ɛerḍeɣ-t ad yekcem yudef mebla akukru
ur rriɣ ara tawwurt srid rǧiɣ ad t-id-yeḍfer walbaɛḍ niḍen ahat wis kraḍ
ziɣ ulac aɛessas yeffren deg ṭṭlam yuɣ yiwet n teɣmert yettɛassa amkan
iban-d ukukru deg tigawin-ines
imuyag-ines d timeqqranin banent mliḥ ccil n uččamar awezzlan i iɣummen amur ameqqran seg wudem-is
skecmeɣ-t ɣer usalun sutreɣ deg-s ad yesgunfu skud ad d-tewǧed lqehwa ara yessenjlin fell-aneɣ nnadem d ɛeggu
seqsaɣ-t ma yebɣa ad yečč yenna-yi-d tura kan i yečča imensi
yeskef tajɣumt tamezwarut s ssut aɛlayan yessers afenǧal ɣef ṭṭabla imuqqel-iy-d mliḥ iɣeẓẓ icenfiren-is iḥukk tamgerḍt-is s yicerr n uḍaḍ-is sakin yenna 
aql-iyi ɣerqeɣ deg yiwet n twaɣit ḥala rebbi i yeẓan acḥal tekres yaɛreq-iyi cedd n uyeddid uɣaleɣ ur semgaradeɣ ara gar uqerruy-iw d uḍar-iw
iḍelli tameddit lliɣ ɣer yemma tameɣbunt
tegzem tasa-w s yimeṭṭawen d ucetki-ines
tezga tettḥawat deg-i ad ruḥeɣ ɣer temsulta ad randiɣ
teṭṭef-iyi ccil-iw ɣur-s armi d tafrara nettat tḥekku-d tettru
yal mi ara mbiwleɣ akken ad ruḥeɣ tzewwir-iyi ɣer tgallit akken ad qqimeɣ ɣur-s  sani ad truḥeḍ deg tlemmast n yiḍ  anda tegganeḍ anda tetteḍ 
eǧǧ-iyi ad rwuɣ tamuɣli-inek
tezmer ad k-tawi tmettant bɛid ccer ad iyi-teqqimeḍ d tirget yerɣan deg wul-iw
dɣa ad tt-smektiɣ belli tamsulta tettqellib fell-i yezmer ad teẓdem ɣef uxxam seg teswiɛt ɣer tayeḍ am wakken i texdem acḥal n tikkal
maca terra-yi-d gar snat n nnehtat 
 ad ssutreɣ deg sidi rebbi ad yazen imir-a kan tamsulta ad k-tawi lḥebs wala tamettant
tif ad rzuɣ ɣur-k yiwet n tikkelt deg ddurt ad d-mmeslayeɣ yid-k ulamma semmus n ddqayeq ul-iw yeččur s usirem n tuffɣa-inek yiwen n wass ad iyi-d-tuɣaleḍ ad k-ɛemreɣ urar ad k-zewǧeɣ wa ad ddreɣ ussan-inu ineggura d warraw-ik wala ad ẓureɣ aẓekka-inek yal ass n sem
ur bɣiɣ ara ad uɣaleɣ seg tmeqbert uyseɣ seg ddunit kkaweɣ am uyeddid aqdim 
mazal ssut n yimeṭṭawen-is yettzenzun deg yimeẓẓuɣen-iw 
 tebɣiḍ ad k-nɣen s rrsas am baba-k keččini mazal-ik meẓẓeyeḍ  baba-k ad fell-as yaɛfu yerḥem yeqqur uqerruy-is ur isell i ḥedd
dɣa yečča aqerruy-is netta mazal ur yessaweḍ ara kraḍet n tmerwin n yiseggasen yeǧǧa-aɣ deg sin akked yemma-s tamuḍint nettidir deg yiwen n lḥif d aberkan ur ilaq ara ula i yiqjan 
teḥka-yi-d jidda-k belli argaz-is yettwanɣa deg ṭṭrad yeḍran deg temnaḍt n tmurt n leqbayel i d-yekkren srid umbaɛd timunnent
yiwen n wass teḥka-yi-d jidda-k taqsiḍt s lekmal-is
tenna   yuli urgaz-iw aḥmed s adrar yedda d tmunnent yimjuhad ukkuẓ n yiseggasen uqbel n yesɛedda amur ameqqran deg-sen deg tmurt n leqbayel
nella nezdeɣ deg yiwen n lḥuc d aqdim yebna s wakal d zzenk deg ulad raḥmun deg temnaḍt tataramt neɣ taɣerbit n temdint n tniya neɣ am wakken i as-ssawalen deg tallit n fransa
deg unebdu n tmunnent asmi bdant trebbuyaɛ n yimjuhad ttsubunt seg yidurar yuɣal-d ɣur-neɣ am yizem yelsa aselsu aserdasan yesɛan lhiba yerra ɣef tayet-is tamekḥalt n ssenf n mat 
negguǧ nekk d yemma-s ɣer yiwen n uxxam n urumi
nefreḥ s tmunnent nenna-d hatta tudert n lḥerma d tenkelwit i ɣ-yettraǧun
maca ya ḥasrah tudert-nni ur tɛeṭṭel ara aṭas
ayen yellan d targit yuɣal-aɣ d buberrak iberken ɣef yidmaren-nneɣ yerra-aɣ ɣer tudert-nni n zik tekres ɣef tudert ddaw n temharsa
yekker ṭṭrad deg tmurt n leqbayel yeddem urgaz-iw tamitrayit-ines yeḍfer imeddukkal-is i ɣ-yettawḍen ɣef yimennuɣen yettilin deg tqucac d tizza n tmurt n leqbayel mgaraden
nella nettwali yal ass tirkaf n yiserdasen s yigelluyen d yikumya leḥḥun ɣer ǧerǧer
kra n wagguren umbaɛd yeḥbes ṭṭrad nefreḥ neqqim tikkelt niḍen imjuhad
isallen nettraǧu tuɣalin n urgaz-iw aḥmed
nurǧa aṭas ulawen-nneɣ ččuren s usirem maca ur d-yuɣal ara
yessawel gma-s i kra n yimjuhad n tizi-uzzu maca ula d yiwen ur as-yenni acemma
neqqim nessarem tuɣalin-ines mebla lfayda
kra n wagguren umbaɛd bdan ttawḍen yisallen n ṭṭrad-nni
nesla d akken lɛesker n lkulunil huwari
bumedyen rnan lɛesker n lkulunil muḥend ulḥaǧ yenɣa lmeyyat deg-sen ttwameḍlen mebla ma ẓẓulen fell-asen mebla ma ẓran ismawen-nsen am yiɣersiwen yuḍnen s waṭṭan n tburdit
nuyes seg tmerǧiwt-ines neɣra fell-as lfatiḥa
amer dagi kan i teḥbes temsalt tili neḥmed rebbi neqbel s tikci-s
tamettant tettgani yal amdan yal yiwen s lmijal-ines
nella nezdeɣ deg uxxam-nni ucbiḥ i as-yezzin tferranin yemma-s mmi ɛebderrezzaq d nekkini akked gma-s nasser i ɣ-ileḥqen s tmeṭṭut-is d warraw-is akken ad ɣ-iḥudd deg leɣyab n gma-s am wakken i ɣ-d-yenna
yiwet n tsebḥit tusa-d tarbaɛt n yirgazen nnan-aɣ-d d imjuhad seg uxxam
yessefhem-asen uslif-iw nasser ula d argaz-iw d amjahed d netta i ɣ-d-yewwin s axxam-agi
yenna-as yiwen deg-sen 
 win i ken-d-yewwin s axxam-agi ur yettwaḥsab ara d amjahed acku yexdeɛ tagrawla d yimeɣrasen asmi yerfed leslaḥ deg wudem n tredsa n teslullit taɣelnawt tura yettwaḥseb seg yiḥerkiyen d yicenga n tegrawla d tmurt 
ffɣeɣ ɣur-sen ttruɣ ḥiwteɣ-ten maca ulawen-nsen qquren am yiẓra
suffɣen-aɣ s ddreɛ
nasser ameɣbun ur yufi acu ad yexdem
yerra-aɣ ɣer utemmu-nneɣ aqdim
nasser cekklen yifassen-is
yella yettqudur ssutren deg-neɣ ad neffeɣ seg uḍar aẓelmaḍ yettaf uguren deg tikli
yuɣal ixeddem deg lfirmat i d-yezzin i 
nekk daɣen yečča-yi lḥif uɣaleɣ xeddmeɣ deg lfirmat i yuɣalen d ayla n yimjuhad
acḥal i ttruɣ acḥal i yi-tɣaḍ tejhelt n urgaz-iw
amer yeqqim yid-neɣ deg uxxam-nni ucbiḥ tili mazal-it yedder yekseb ula netta yiwet n lfirma d tamsirewt
deg tallit-nni tteffreɣ isem-iw d lasel-iw uggadeɣ ad iyi-yessuffɣen seg uxeddim
d nnhaya n uslif-iw
asmi yuli baba-s s adrar yedda d tegrawla mmi ɛebderrezzaq yella yesɛa imir-n seddis n yiseggasen deg laɛmer-is
kra n yiseggasen umbaɛd timunnent yuɣal d ilemẓi yejhed am baba-s
dɣa ur iyi-yeǧǧi ara ad xedmeɣ iruḥ ad yexdem ula d netta deg lfirmat
tseggem tudert-nneɣ ciṭuḥ
nuɣal meqqar ur nessin ara laẓ nettaɣ iselsa imaynuten
maca ddaɛwessu teḍfer-aɣ tikkelt niḍen
asmi bdan medden deg tallit n bumedyen ttmeslayen ɣef ujmaɛ n yiɣsan n yimeɣrasen akken ad ten-meḍlen deg tmeqbrin-nsen weḥd-sen wa ad fken lbaga i tuǧǧal-nsen d warraw-nsen yebda mmi ɛedberrezzaq yettḥerrik akken ad iẓer acu yeḍran i baba-s
meqqer yuɣal ifehhem deg tsertit
yebda yettnadi yesteqsay ɣef wayen yeḍra
ur yeḥbis ara tikli ur yeǧǧi ara amkan iwala yakk wid yeẓran acu yeḍran deg ṭṭrad-nni tamelɛunt
yeẓra tidet am wakken i yeqqar
sakin yebda ireddu deg lɛesker n bumedyen d nitni i yenɣan baba-s
iruḥ ɣer lqasma n yimjuhad iqdimen yessuter deg-sen ad skelsen baba-s ɣef wumuɣ n yimeɣrasen
ugin nnan-as ur semlalayen ara iḥerkiyen d yimeɣrasen deg yiwen n umkan
yennuɣ-iten yergem-iten yergem ula d huwari bumedyen yenna-d fell-as d aneḍlib d netta i yenɣan ɛebban remḍan d lkulunil
caɛbani
seg wansi i d-yettawi mmi isallen-agi ɣef tegrawla  lemdeɣ sɣur-s aṭas n temsal urǧin sliɣ yis-sent ɣas akken ddreɣ tallit n tegrawla
mi ara d-yekcem s axxam yettuɣal-d s wurfan
kra n wussan umbaɛd kecmen yirgazen n tɣellist taserdasant s axxam-nneɣ deg yiḍ wwin mmi
qrib i mmuteɣ deg wussan-nni qellbeɣ fell-as deg lkumisaryat n temsulta ɣer temsetla qqaren-iyi-d irkelli ulac acu ẓran fell-as
nnan-iyi-d kra ahat d tarbaɛt n yineḍliben i t-yewwin ɣef temsal yerzan tanezzut n sselɛa yettwagedlen
ṭṭfen-t ɣur-sen ugar n waggur
mi s-serḥen yuɣal s axxam qrib ur t-taɛqil ara imi aṭas i ibeddel
ɣlint-as snat n tuɣmas seg wuglan unnigen iselsa-ines rkan qersen irkelli
yuɣal-aɣ-d d imirqiq am usɣar
yeqqim deg uxxam ur yeffiɣ ara irkelli acḥal n wagguren yezga ireggem yettgalla ad d-yerr ttar
yugi ad ɣ-yales d acu s-yeḍran deg lḥebs
maca mi ara nwali ddɣel i yesɛa mgal yal yiwen yesɛan assaɣ d unagraw n bumedyen ad neḥsu kksen fell-as sser sbehdlen-t sɛeddan-t deg ssikkis fransa ur t-tesɛeddi ara ɣef yizzayriyen
yenna-as ɛemmi-s ad yinig ɣer umkan niḍen ibaɛden ideg ulac win i t-yessnen wa ad yeḥbes tirdayin-ines acku bumedyen d anezmar ɣur-s imjelkaḍen teqqur tasa-nsen
tikkelt-a yezmer ur itteffeɣ seg bu-yikurdan-nsen ḥala ma yuɣal d tafekka taqqurant neɣ d amaɛḍur ur yezmir ara ad yelḥu
iɣab mmi kra n ledwar sakin yuɣal-d yiwet n tsebḥit s ukamyun yewwi-aɣ ɣer udcir-a n lebrarik
ɣiwleɣ ɣer zzwaǧ-is akken ad terked tnefsit-ines wa ad yeḥbes deg unbac deg umezruy i nebɣa ad nesfeḍ irkelli seg ccfawat-nneɣ 
tkemmel yemma tenna   maca ɣas akken ur yessers ara baba-k i yifassen-is
yeqqim yesteqsay yettnadi wa ireddu deg
bumedyen belli d netta i yenɣan baba-s d lmeyyat n yimjuhad deg ṭṭrad n tmurt n leqbayel d wacḥal n yisertayen am xiḍer d krim belqasem d uneḥbus n tmerwin n waggagen i yewwten deg useɣli n yiserdasen n leḥkem n ben bella
yebder-d aṭas n yismawen maca ur cfiɣ ara fell-asen irkelli
am wakken teẓriḍ a mmi nekk ur kcimeɣ ara ɣer uɣerbaz ur ssineɣ ara ayen tessneḍ keččini
ɣef waya yewɛer fell-i ad fehmeɣ imennuɣen iɣef yella yettmeslay baba-k
ula d netta ur yeɣri ara aṭas am wakken itteffeɣ i yi-d-yeḥka
maca netta d argaz yettemlili d medden ilemmed
ugar n waya yeqqar iɣmisen d yidlisen
ma d nekk d tabujadit tameɣbunt kemneɣ deg uxxam ccɣel-iw d asewwi asired n yiselsa d urebbi-inek acku imir-n mazal-ik d llufan
ad staɛerfeɣ tura lliɣ ḥemmleɣ tugna n bumedyen i yekreh baba-k ireddu-t d netta i yenɣan baba-s yewweḍ ɣer udabu s yiɣil d yiserdasen
ma iyi-d-yaf selleɣ i yinawen-ines i d-yettɛeddayen yal ass deg rradyu ad t-yessens wa ad yebdu rregmat ur ẓriɣ ara ma d nekk i yeqseḍ s rregmat-nni neɣ d axsim-is
mi d-iban umussu n nnfaq n buyaɛli i yeṭṭfen iɣawel baba-k yedda d yimnafqen
yuɣal yettɣibi acḥal n wussan ma seqsaɣ-t yeqqar-iyi-d d ttar n baba-s i yettarra
hedreɣ yid-s yiwen imudaɣ n tablaḍt n wass fkiɣ-as rray-iw nniɣ-as cukkeɣ deg trennawt-ines ɣef yiserdasen n bumedyen yerfa fell-i yenna-yi-d kemm d tameṭṭut yeččuren d nniya acku ttamneɣ s lekdubat d tkerkas n uneḍlib-nni
dɣa yebda yettmeslay kra n lehdur meqqrit ɣef uswir-inu ur fhimeɣ deg-sen iqiḥ
sakin yessuter deg-i ad ɣbuɣ sser ur ttbuḥuɣ ara yis-s i walbaɛḍ niḍen
ma yesseqsayi-d walbaɛḍ ad as-iniɣ argaz-iw ixeddem deg ɛennaba
ɣas akken acḥal d abrid i newwi nekk d yemma-s awal ɣef usentel-a
nenna-as nuggad ad as-teḍru am baba-s ad ɣ-yeǧǧ snat n tlawin d llufan ameẓyan mebla asalel ara ɣ-iḥudden
tesmekta-t-id yemma-s s tedyant n usuffeɣ-nsen seg uxxam ucbiḥ n urumi ideg zedɣen umbaɛd timunnent d wamek uɣalen ɣer tudert n lḥif umbaɛd mi ssnen tudert n tenkelwit
yezmer ad ɣ-yaɣ kter n win yezrin
maca d wumi ad temmeslayeḍ  yezmer ad k-isell uɛeẓẓug ad k-iwali uderɣal ma d baba-k ur isell ḥala i wayen s-yeqqar uqerruy-is aqquran ur yettwali ḥala ayen yebɣa ad iwali netta
tesɛiḍ imir-n sin n yissagasen
nesla sakin s tmenɣiwt deg wass n lɛid tameqqrant n yiwen n umsaltu deg uɣerbaz n temsulta i d-yezgan deg ssumɛa
baba-k yella d anabay
kra n wussan umbaɛd teẓḍem-d temsulta ɣef uxxam-nneɣ tnuda-d snat n texxamin d tnawalt tardest tardest nnan i jidda-k baba-k yenɣa yiwen n umsaltu yuker leslaḥ-is ahat yeffer-it deg uxxam-is
wwin-aɣ ɣer uxxam n temsulta seqsan-aɣ acḥal n sswayeɛ
baba-k urǧin d-yuɣal s axxam
nnɣan-t s rrsas deg tqucac n ccriɛa
wwin-d tafekka-ines ḍeggren-tt ɣef umnar n tewwurt
kkren-d kra seg lǧiran ad t-meḍlen deg tmeqqbert tazayezt
aṭas i tettru jidda-k ɣef tmettant tucmit n mmi-s yemmut urgaz-is ur as-tessin ar tura aẓekka ad tẓur deg laɛyud wa ad tɣerr fell-as lfatiḥa
ur tefriḥ ara tmeɣbunt ula yiwen n wass deg ddunit-is
temmut kra n wagguren kan umbaɛd seg lɣiḍ
hatta twaɣit tluḥeq-aɣ-d tikkelt niḍen
tuɣeḍ abrid i yuɣ baba-k tḍefreḍ tirebbuyaɛ n yimnafqen
taggara-inek am tin n baba-k d jeddi-k  ad temteḍ s rrsas wa tettwameḍleḍ d aɣrib
ɣef waya ad sutreɣ deg-k a mmi ad txemmeḍ mliḥ akken ad tesmenɛeḍ iman-ik seg lmut
kra n yiseggasen deg lḥebs kan ad teffɣeḍ umbaɛd
kečč teɣriḍ yeshel fell-ak ad tafeḍ axeddim yelhan ara k-iɛiwnen ara ɣ-yesbaɛden ɣef twuɣa i d-yesseɣli baba-k ɣef yiqerra-nneɣ 
akka i temmeslay yemma tameɣbunt tegzem tasa-w ttruɣ yid-s
umbaɛd kra n lweqt n tsusmi ikemmel yenna 
 ruḥeɣ-d ɣur-k a akken ad iyi-d-tafeḍ tifrat ad iyi-yessuffɣen seg twaɣit-a ideg ɣliɣ 
sussmeɣ ula nekk
tesmekta-yi-d teqsiḍt n baba-s s teqsiḍt n gma lmilud yettwanɣan ula d netta deg yiwen n ṭṭraḍ ideg yella daɣen bumedyen
ar tura mazal ssut n ukabural ɛemmar i d-mugreɣ kra n yiseggasen umbaɛd mi yuɣaleɣ d amastan itezzi daxel n ccfawat-inu 
 xedɛen-aɣ ad ten-yexdeɛ rebbi
nnuɣen ɣef ukesri ẓẓuɣren-aɣ yid-sen ɣas ulac acu i ɣ-icerken yid-sen la taɣaḍt la tixsi wala tayaẓiḍt
milud yella seg yimidawen-inu ɛzizen fell-i
akken i nelmed tanhert d usexdem n yigelluyen deg ḥasi beḥbeḥ deg temnaḍt n lǧelfa
nella nettzuxxu s twuri-nneɣ deg lɛesker d tjernaḍt i nettaɣ yal aggur
tawacult-iw ula d nekk d tigellilt seg sidi laɛǧel tesliḍ yis-s yakan
d taddart yettwattun deg tegrest ḥala asemmiḍ d waḍu i iqellɛen isekla deg unebdu yettuɣal waḍu-nni d urɣu deg ḥertadem d aẓḍam n ujrad
ur cukkeɣ ara tella ɣef lkarṭa n lezzayer
d aɣrum i yi-yewwin ɣer lɛesker
ur ttaggadeɣ ɛeggu ur ttaggedeɣ asemmiḍ neɣ azɣal
nekkni d tarwa n ṭṭrad n teslullit nuɣ tannumi d laẓ fad akked tuɛrin
nufa deg lɛesker iselsa yeḥman učči mebla cceḥḥa d laman
nella nettak-d ulac akken ad nessefreḥ iɣella-nneɣ nlemmed seg wul amek ad neqres s leslaḥ amek ad nexdem iluɣma-nneɣ iserdasanen akken ad nḥudd ɣef tmurt-nneɣ iɣef fkan amelyun d uzgen n umelyun n yimaɣrasen tudert-nsen d asfel akken ad ssuffɣen tamhersa seg tmurt-a
mi ara ɣ-d-fken ttesriḥ ntteffeɣ ɣer temdint
nleḥḥu iqerra-nneɣ deg yigenni nettzuxxu s yiselsa-nneɣ i yettḥaraben fell-aneɣ
nella nettwali tismin deg wallen n wid d wumi nettmeslay
neqbel ad ɣ-awin ɣer unazir mebla urfan neɣ urnan acku numen d nekkni i d imḥaddan n tmurt am wakken i ɣ-slemden
imaɣrasen wwin-d tilelli i tmurt-a s yidammen-nsen kunwi d ixulaf-nsen d kunwi ara iḥudden ɣef tmurt-agi seg yimnekcamen iberraniyen
d tanfalit i nsell ssbeḥ tameddit
aḥuddu ɣef tmurt d tamsit tameqqrant i nbubb ɣef tuyat-nneɣ
d wagi i nexdem mi telmatin
gezmen yigelluyen-nneɣ
yenna-aɣ-d ufesyan   tamanaɣt n tmurt attan deg umihi ignan d irusiyen tečča times-nsen ilaq ad nɣiwel ad tt-nsellek 
neḥma nɣiwel nruḥ ad tt-nsellek
nuɣ awal i yiɣella-nneɣ
nelḥa s yigelluyen armi newweḍ ɣer yiwen n ugni ur yebɛid ara ɣef temdint n
lɛefrun nerǧa awwaḍ n lemɛawna ad ɣ-d-yasen seg utaram azzayri
tuɣ-iyi d gma-k daxel n yiwen n ugelluy
ur neẓri ara nruḥ d asfel n ṭṭmeɛ i yewwin kra n yifesyanen n tegrawla s timmad-nsen iswi-nsen aseɣli n
bumedyen akken ad aɣen amkan-is
deg tefrara mi nwala isaffagen n ṭṭrad ɣummen igenni bdan aḍegger n lbumbat fell-aneɣ ur tteffreɣ ara fell-ak suggneɣ-ten d isaffagen ifransiyen i d-yuɣalen ad ṭṭfen tamurt
neɛreḍ ad nḥudd ɣef yiman-nneɣ maca igelluyen
yettwawet ugelluy-nneɣ s lbumba tecɛel deg-s tmes
lmilud yettwanɣa daxel-is
ḥuzant-iyi kra n tceqqfin deg tama tayeffust deg yiɣil d uḍar
s tmara i ffɣeɣ seg ugelluy
seḥnunḍeɣ iman-iw deg tlemmast n tmes ur ttwaliɣ acemma gar wabbu d ssut n lbumbat
ttsuɣun ttazzalen
ur neẓri acu i ɣ-iḍerrun
wa yemmut wa yettwajreḥ wa yerwel lḥasun terwi tebberwi
ur nufi ara anwa ad ɣ-yinin acu ilaq ad nexdem deg tegnit am ta
nekkni d iserdasen nettembiwel s tsunḍiwin kan
qqimeɣ deg umkan-iw nnedreɣ deg tsusmi
ur zmireɣ ara ad ḥerrkeɣ
ur newwiḍ ara d ṭnac armi ɣ-d-zzin yiserdasen seg yal amkan
d izzayriyen am nekkni
kra deg-sen ɛeqlen imeddukkal-nsen iqdimen i ssnen deg lkazirnat
nerrunda
bdan yimdanen heddren neẓra tidet
nruḥ d asfel n umennuɣ gar yimasayen ur ɣ-yaɛni ara maḍi
d imeslayen-agi i d-nniɣ i yiwen seg yifesyanen n tɣelllist taserdasant i d-yusan ad iyi-yesseqsi mi lliɣ deg ssbiṭar
ur iyi-yesɛeddin ara deg ssikkis
sliɣ aṭas n yifesyanen i sɛeddan deg ssikis
llan qerben i yiqerra imeqqranen i iḍebbren tiyita-agi iban ẓran kra n wuffiren ɣef wayen yeḍran
mliɣ-as ayen ssneɣ deg temlilit tamezwarut
nekk kecmeɣ ɣer lɛesker ur ssineɣ taɣuri wala tira
ulac acu fehmeɣ deg tsertit
lethaɣ kan s useggem n yigelluyen d usizdeg-nsen
qqimeɣ kra n wagguren deg lḥebs sakin sserḥen-iyi rran-iyi ɣer lkazirna
uznen-iyi ɣer tinduf deg sseḥra
ẓriɣ tidet kra n wagguren umbaɛd
amek nɣan lkulunil saɛid ɛbid nnan-d umbaɛd d timenɣiwt i yenɣa iman-is mi yesla amussu-nsen ur yewwiḍ ara ɣer yiswi-s
amek yerwel lkulunil
ṭaher zbiri d wid yeddan yid-s ɣer tunes umbaɛd mi ɛeddan ɣef tizi-uzzu jijel skikda d temnaḍt n wawras
d amennuɣ gar yikulunalen n tegrawla umbaɛd timmunent
yal akulunil yettwali iman-is d netta i ilaqen ɣef uqerru n tmurt-a
imi d iserdasen tutlayt n leslaḥ kan i ssnen ɣef waya anagar asexdem n yiɣil iwumi zemren
nufa iman-nneɣ nekkni s iserdasen imeẓyanen nettunefk d asfel
lmeyyat n yiserdasen i yemmuten seg tiyita-nni n yisafagen aṭas daɣen i yuɣalen d imaɛḍuren mebla ma nebder ifesyanen-nni i yesɛeddan acḥal n yiseggasen deg leḥbus neɣ d imenfiyen berra n tmurt
lliɣ seg wid yesɛan zzher menɛeɣ seg lmut ḍeggren-iyi ɣer sseḥra ttun-iyi ugar n snat n tmerwin n yiseggasen
ur uɣaleɣ ara d akabural armi yewweḍ cadli benjdid i yessurfen i wid ibedden mgal bumedyen 
lezzayer n bumedyen mačči d lezzayer n tegrawliyin n tfellaḥt n temguri n yidles n tmejjayt d uselmed baṭel kan
d lezzayer daɣen n uqhar n yikabaren isertiyen uffiren n lemɛessegga n yinelmaden i useɣli n udabu d umennuɣ gar watmaten iɛdawen i d-yeglan s luluf n lmeggtin n yimejraḥ d yimeḥbas
aṭas n twaculin yettwalin deg tmunnent d taggara n lḥif n tuggdi d unemṭer uɣalent ttidirent deg leḥzen
 ɛemmar ablandi  am wakken i as-semman imidawen-ines deg lkazirna yesɛedda ugar n snat n tmerwin d sat n yiseggasen deg tlemmast n yigelluyen
yelmed tamikanikt armi i as-yuɣal umseddu d alelluc n warrac gar yifassen-is izuranen
maca yeffeɣ seg lɛesker am umseddu aqdim yemmečč irkelli  am wakken iyi-d-yenna mi iyi-d-yettmeslay yal aḥric seg tfekka-ines yeqreḥ-it  ssker tussda n yidammen sster deg uɛebbuḍ-is d uḍar-is ayeffus maca ɣas akken yezga yennecraḥ ur iḥebbes ara allus n teqsiḍin n yiseggasen i yesɛedda deg lɛesker d uneqqel-ines gar lkazirnat n sseḥra d tsila n ufella
lliɣ ttruḥuɣ ɣur-s ttzuruɣ-t yal mi ara sɛuɣ ccɣel deg blida ideg yezdeɣ asmi yewwi tastaɣt-ines
yuɣ akal yebna axxam n sin n yinnagen i d-yezgan berra n temdint
asmi t-sseqsaɣ ayɣer i yefren blida  yenna   tebɣiḍ ad meḍleɣ iman-iw akked twacult-iw deg tlemmast n yifri n ujrad anda luleɣ 
jerbeɣ ssehra d tsila n ufella ad k-d-iniɣ tidet tudert berra n temdinin n ugafa tewɛer yernu ur tesɛi ara lbenna
yemma i iɛeddan sat n tmerwin n yiseggasen deg laɛmer-is tin i yesɛeddan tudert-is deg sidi laɛǧel tufa iman-is dagi tuɣal tekreh tuɣlin ɣer taddart-is ulamma i kra n wussan kan yernu deg tazwara-nni tella tettagi ad d-teddu yid-i acḥal d abrid i ɛerḍeɣ ad tt-qenɛeɣ ad teqqim ɣur-i umbaɛd tamettant n baba 
ɣur-k tifrat a 
yessak-iyi-d yusef ɛeyyaci seg uxemmem-inu
ulac asif ur nesɛi tiqenṭert
xemmemeɣ aṭas deg temsalt-a
yemma-k ur teɣliḍ ara
yessefk fell-ak ad truḥeḍ ɣer temsulta
nesla ussan-a ɣef yiwen n usaḍuf i ttheggin iwsawen yettak-d taseglut i yirebraben ara yessersen leslaḥ i refden mgal ddula d tmetti wa ad randin i yiɣallen n laman
yezmer ad tesfaydiḍ seg tseglut n usaḍuf ara d-yeffɣen ussan-a am wakken sliɣ sɣur yinezzurfa deg uxxam unnig n teɣdemt
qebleɣ
melmi tebɣiḍ ad randiɣ  ad ruḥeɣ weḥd-i neɣ ad tedduḍ yid-i 
ur tettḥiri ara
tamsalt ur teshil ara am wakken tɣileḍ
amer tamsalt tcudd kan ɣer temsulta tili d ayen isehlen maḍi
akumisar n ɛin-el-kerma d ameddakkel-iw ad k-iɛiwen mebla ccek
maca asennan yettuseččan d tɣellist taserdasant i tuffirt yettaṭṭafen timsal am tigi
irgazen-is qessiḥet tasa-nsen ur xeddmen ara amgared gar umeddakkel d ucengu xeddmen s yismawen uffiren ula d imekwan n uxeddim-nsen d tiɣermin n ṭṭrad sɛeddayen deg-sen deg ssikkis yakk wid ibedden mgal adabu neɣ wid ur ḥemmlen ara
d tidet tagnit tbeddel ciṭuḥ umbaɛd timesbaniyin n tuber
 maca deg tilawt ulac acu ibeddlen
suffgen kra n tamihawt d nettat tirmest-agi yiqerra yettwassnen skecmen kra n ubeddel deg tuddsa n termest-a snulfan-d ismawen imaynuten maca imdanen iɣef tbedd d tarrayin i sexdamen qqimen kan d nitni ulac acu i ibeddlen
teḍra-as am wurar n cciṭranǧ beddlen initen d talɣa n yiguntar beddlen daɣen yiwen neɣ sin n yimyuraren maca ilugan n wurar qqimen d nitni kan
ugar n waya ur cukkeɣ ara ad yeqbel udabu ad yexdem iqbalen am wigi kan akka
yernu ur tettu ara tettekkaḍ deg tmenɣiwt n seddis n yimsulta
maca ur ten-nɣiɣ ara ulac acu xedmeɣ d amelsan i lliɣ
tuɣ-iyi d ameḥbus daxel n tkamyunt aẓḍam yeḍra seg berra wwin-iyi yid-sen s nnig n lebɣi-w
uggadeɣ ad iyi-yenɣen
amer qqimeɣ daxel n tkamyunt tili nɣan-iyi yimsulta
ur lliɣ ara d amasay ɣef tmettant-nsen
wagi d asegzi-inek keččini maca yezmer ad yekker walbaɛḍ niḍen ara yefken asegzi niḍen i tedyant
anef-aɣ ad as-nxemmem mliḥ i temsalt-a
ur ten-ttraǧu ara ad k-mmagren s yijeǧǧigen wa ad k-rren ɣer lḥebs am wakken ulac acu yeḍran
iban ad k-sseqsin ɣef wayen yeḍran yernu ad k-ẓẓmen alamma tefkiḍ-d ulac
ad k-ḥersen akken ad sen-tefkeḍ yakk isalen i tesɛiḍ  ismawen n yimdanen d wumi telliḍ imekwan ideg tteffren d kra n temsal urǧin ɛeddant ɣef uqerruy-ik
amek ara k-twali terbaɛt timselleḥt mi ara ten-tessenzeḍ 
ɛyiɣ kerheɣ tudert gar terbaɛt-agi
ass-a usiɣ-d ɣur-k mebla ma ẓran
bɣan irkelli ad refdeɣ leslaḥ wa ad tekkiɣ yid-sen deg tmenɣiwin d uhuddu
tthuddun mebla ssebba
deg wussan-a yezrin sserɣen yakk ikumya d lkiran n tɣiwant n wad-rruman
anda tella lfayda seg waya  sbeggneɣ-d i el-amir belli ur iyi-yaɛǧib ara wayen xeddmen
el-amir-nni yettili-iyi yessen yemma yessen daɣen taqsiḍt n baba
ḥala netta i yugin ad kecmeɣ ɣer trebbuyaɛ n umennuɣ
yettwali zemreɣ ad ten-ɛiwneɣ s ubrid n tɣamsa
d yiwen seg terbaɛt n watmaten inselmen iqdimen yekcem ɣer lḥebs umbaɛd tidyanin n tuber  ittekka deg yimenɣan yeḍran gar yineslemẓra d yiɣallen n laman
yesɛedda aseggas d uzgen deg lḥebs n serkaǧi din i yessen imeḥbas seg terbaɛt n melyani yiwen seg yirfiqen n buyaɛli
asmi kecmeɣ lḥebs iwala yemma tegzem tasa-s fell-as
ɣef waya yebɣa ad iyi-iɛiwen
yenna ula d netta ibedd mgal n uhuddu d usexreb maca ilaq ad t-nexdem acku d ccer ara yeglun s lxir i umussu deg kra n yiseggasen d afella
d tasetratijit yebnan ɣef umesḍuḍeɛ n termisin n ddula takafriwt iwakken ad ssigden yirgazen-ines wa ad sen-sbeggnen zemren ad ten-wwten melmi d wanda i sen-yehwa
maca yessuter deg-i ad ssusmeɣ ur ttakkeɣ ara rray-iw mgal ayen txeddem tarbaɛt-nsen akken ur seɛɛuɣ ara taɛdawt d yirgazen-is
yenna-iyi-d 
 ṭṭrad-nneɣ d ṭṭrad yumsen mgal adabu n lɛesker yal allal ara nessexdem d leḥlal ula d tid yeffɣen ccreɛ
ayen ad nessedrem ass-a ad as-nales lebni asmi ara neṭṭef leḥkem wa ad nebnu lxilafa tineslemt 
umnen irkelli belli lxilafa-agi qrib ad tettwabdedd
melmi d wamek 
ḥala rebbi i yeẓran
ɣur-i nekkini ulac acu yettbinen deg lxilafa-a neɣ melmi ad d-teffeɣ ɣer tafat
lxilafa neɣ n ddula tineslemt d tikti taṭubawit ur tban ara mliḥ d acu yellan deg-s aṭas n medden i yettmeslayen fell-as maca ulac win ad k-d-yinin d acu-tt s tidet teḍra-as am lbanka tineslemt
iswi n lbankat d yiwen  lfayda
mgaradent kan deg tarrayin
ɣas mgaraden yismawen ttmeslayen irkelli ɣef yiwet n tɣawsa  awwaḍ ɣer udabu d tseglut i d-itteddun yid-s
d aya kan
lmuhim a  ur d-usiɣ ara ɣer dagi ad mmeslayeɣ ɣef usbeddi n lxilafa tineslemt
bɣiɣ kan ad afeɣ tifrat i wugur-inu
ih ih am wakken teẓriḍ awal yezzuɣur wayeḍ
uɣaleɣ-d ɣur-i deg kra n wussan ad iliɣ jemɛeɣ isallen ɣef usaḍuf-agi amaynut yezmer ad naf tifrat yessefraḥen i uwaɣiw-a i d-yeɣlin fell-ak
ibedd beddeɣ yid-s
ddiɣ yid-s armi d tawwurt allaɣ-iw yeččur s kra n temsal i yi-yeɛnan
selmeɣ fell-as nniɣ-as ad nemlil deg wussan i d-iteddun
imir-nni ur ẓriɣ ara d tikkelt taneggarut ideg ad t-waliɣ deg-s
tamsalt n urandi-ines i temsulta tesseɣbel-iyi mliḥ uggadeɣ ugar asbeddi-ines deg lluleb
iban ad sen-yini acu yessen
ad sen-d-yemmeslay ɣef temlilit yeḍran gar-i d terbaɛt-ines deg yiḍ-nni
nekk d amastan yegdel fell-i usaḍuf ad sɛuɣ assaɣen d yimnafqen i xedmen afernas deg lɛibad deg wussan-a yezrin
yessefk fell-i ad ten-senzeɣ mi d-uɣaleɣ srid sɣur-sen
abeggeɛ anamek-is d lexdeɛ tamernut n lexdeɛ d lmut
tura ma ur ten-beggɛeɣ ara yettwaḥseb fell-i ddiɣ d yineḍliben taggara n wanɣa-agi d lḥebs
ufiɣ iman-iw deg lmerta ur ẓriɣ ara amek ad ffɣeɣ seg-s
uɣaleɣ ɣer usalun allaɣ-iw yexreb
ɣlint wallen-iw ɣef tezmamt n nabil ddmeɣ-tt ttiɣ isebtar-ines bdiɣ taɣuri 
sed  seg ctamber
ass-a wwḍeɣ ɣer lebɣi-w umreɣ mačči d kra fkan-iyi-d taxxamt-iw deg teɣremt tasdawant
deg-s ukkuẓ n yimṭerḥen
anagar yiwen seg wid ara yilin yid-i i walaɣ
yekcem s temɣawla yessers tabalizt-is yeffeɣ
iban d anelmad aqdim yessen amkan
zziɣ ciṭuḥ gar yizadaɣen iwumi yezzi uɣrab aɛlayan yeččur s uleẓwi
kif-kif am tesnawit-nneɣ
kecmeɣ ɣer lqehwa n teɣremt ur iyi-teɛǧib ara
lḥess ameɣriw abbu d yimdanen ur ssineɣ ara
dayen thennaɣ seg lɣemm n twacult-iw
yuɣal baba am umestul nnig n uqerruy-iw
seg wasmi d-yewwi tastaɣt-ines uɣaleɣ ur ttemsefhameɣ ara yid-s mliḥ
yesɛedday ussan-is yelseq deg usalun yettwali deg tiliẓri neɣ yeqqar aɣmis
sani ad truḥeḍ  anda telliḍ  ad as-tiniḍ mazal-iyi d aqrur amecṭuḥ
uletma farida ur tt-yettḥasab ara maḍi
tetteffeɣ tkeččem tettɣib tettinig tettruḥu ɣer yillel
d tilellit am urgaz
nekk yellan d argaz ttwarzeɣ am umeḥbus
amer mačči d yemma tameɣbunt tili dagi ad qqimeɣ alamma wwḍen imuras n unebdu
tweṣṣa-iyi ur ttɣibiɣ ara aṭas
tuḍen yir aṭṭan i zemren ad yeglu yi-s
ur tt-sseqsaɣ ara
ẓriɣ yakan
sliɣ ayen i as-d-yeqqar deg ledwar ineggura mi tt-yettawi ɣer ssbiṭar wa ad d-yuɣal yennuɣna yerfa
yemma tameɣbunt ayɣer fell-as i d-yeɣli waṭṭan-a  telha yernu d lmumen
amer d lebɣi aṭṭan-a ad yeɣli ɣef ukafriw-nni n baba
d netta i yuklalen tamernut am ta
ahat ad d-yuɣal s abrid amaɣud ad yuẓum wa ad iẓall
baba iɣil iman-is d ferɛun ulac acu ara t-yaɣen deg ddunit-a
ɣef waya ur yeḥwaǧ ara ad yamen s kra neɣ ad yessuter lemɛawna sɣur rebbi
tura ad kkreɣ ad ẓalleɣ snat n rrekɛat ad ssutreɣ seg rebbi ad yeseḥlu yemma wa ad yesseɣli tamernut tameqqrant ɣef
ferɛun-nni n baba
ad ssutreɣ seg-s daɣen ad t-yehdu s abrid amaɣud
ɣas yuɣal d aqehhar yewɛer yid-i maca ad yeqqim d baba
rebbi subḥanu iweṣṣa ɣef yimawlan
aram  seg tuber
tumert-inu ur tɛeṭṭel ara aṭas tdumm kra n wussan kan
irfiqen-iw deg texxamt d inelmaden seg tmurt n
leqbayel ttmeslayen gar-asen s yiwet n tutlayt ur fhimeɣ deg-s iqiḥ
yernu ur ttẓallan ur ttqadaren win yettẓallan
deg wussan imezwura lliɣ ttenkareɣ zik akken ad ẓalleɣ lefjer d ssebḥ deg texxamt
maca yiwen deg-sen isuɣ-d fell-i yenna-yi-d taxxamt tettwaxdem i yiḍes mačči d lǧameɛ
rfiɣ mliḥ maca ulac acu i d-nniɣ
nitni deg kraḍ yid-sen nekk weḥd-i kan
ḥebseɣ taẓallit deg texxamt
ugar n waya ttasen-d ɣur-sen yimeddukkal-nsen ad tterren i uɛeggeḍ ttqessiren s tutlayt-nsen alamma tɛedda ṭnac n yiḍ
dɣa ur zmireɣ ad alseɣ i temsirin-inu neɣ ad ɣreɣ kra seg leqran
ur ḥemmleɣ ara ad naɣeɣ akka i giɣ
maca ilaq-iyi ad rewleɣ ɣef yir-irfiqen-a
uɣaleɣ ur tteffɣeɣ ara seg lǧameɛ n teɣremt din i ssneɣ kra n yimeẓẓula hedreɣ d yiwen seg-sen d yiwen n bu-uččamar nemlal-d yiwen n wass s ugacur hedreɣ-as ɣef tarbaɛt-nneɣ wurfan-inu mgal irfiqen-inu d wumi zdiɣ taxxamt
yerra-yi-d srid   ad tzedɣeḍ yid-neɣ d acu d-tenniḍ   nniɣ 
 uggadeɣ ad ken-hewwjeɣ
 yenna   ala tettbiniḍ d ilemẓi yumnen seg tḥedqeḍ yernu watmaten inselmen yeṭṭaffaren awal n rebbi 
qebleɣ imir-n kan
kulci ibeddel s temɣawla
ufiɣ ayen ttnadiɣ aṭas aya
yakk irfiqen n texxamt-inu tamaynut ṭṭafaren ccreɛ n rebbi  aččamar ɛla ḥaseb n ssuna n nnbi aqendur iwatan aqader n lewqat n tẓallit daɣen yal askasi i d-nettawi ur itteffeɣ ara ɣef leqran d ssuna
uɣaleɣ daɣen ḥeddreɣ i lḥelqat timesɣanin i suddusen deg lǧameɛ seg lweqt ɣer wayeḍ
tikwal ttasen-d kra n yimennayen seg berra n teɣremt ad ɣ-d-fken timsirin
d imussnawen d inelmaden deg lɛulama meẓẓiyet deg yiseggasen ineggura maca macallah iqerra-nsen ččuren s tmussniwin timesɣanin s umezruy n ssuḥaba d wayen nnan yimussnawen n usɣan
lemdeɣ aṭas n yilugan ur ssineɣ ara yakan
yiwen n wass sseqsaɣ yiwen deg-sen yerra-yi-d s leḥdaqa allen-is ččant-iyi irkelli
d wigi d lmumnin n tidet lmumen ur yettaggad kra seg-sen
ad mmeslayeɣ fell-asen i yasin
ẓriɣ ad iḥir ad ten-yissin
sem  seg duǧamber
sɛeddaɣ imuras n taggara n ddurt deg ɛayn-el-kerma
jemmeɣ aṭas yemma
aṭas i tettru tezzem-iyi ɣef ugellel-inu 
 tmeqqreḍ tura dɣa tettuḍ yemma-k  i yi-tettales nettat tseffeḍ imeṭṭawen-is
ma d baba deg umkan ad yesserḥeb yis-i ad iyi-yesseqsi ɣef leqraya-inu yebda laɛmer d yettmesxir ɣef yiselsa d tamart-inu  aselsu n yiderwicen d tamart n uqelwac
heggaɣ iman-iw ad as-iniɣ wwḍeɣ tura snat n tmerwin n yiseggasen ɣur-i imir-a tilelli ad ferneɣ aselsu i yi-yehwan maca uggadeɣ ad nemyuṭṭaf deg wawal i tikkelt niḍen
sidreɣ kan i uqerruy-iw ffɣeɣ seg uxxam
ruḥeɣ ɣer umeddakkel-iw yasin
ixeddem deg ugaraǧ n useqɛed n ṭumubilat
neqqim deg lqahwa i d-yezgan metwal n ugaraǧ-nni mebda aqesser d umeslay
ula d netta yezzem-iyi ɣef ugellel-inu
yenna-yi-d amer mačči d ccɣel i t-yeṭṭfen tili iruḥ-d ad inadi fell-i deg tesdawit
yemmesla-yi-d ɣef tefranin ara yilin deg snat n ledwar i d-iteddun
deg wussan yezrin yeḥma wawal gar watmaten teɣremt n inselmen ɣef usentel-a deg yinelmaden
yenna-yi-d yasin yessekles isem-iw deg tɣiwant akken ad iyi-ssuffɣen takarḍa n uferran
yerẓa aqerruy-iw akken ad iliɣ ass n tefranin iwakken ad ferneɣ umuɣ n lmacayex
mi as-nniɣ yezmer lḥal ur ttiliɣ ara yerfa fell-i yumeṛ-iyi ad iliɣ acku aful n tneslemt ibedd ɣef tefranin ara inejren abrid i usbeddi n lxilafa tineslemt
umbaɛd n tẓallit n lǧumuɛa yedda-d yid-i armi d timersit n lkiran
yenna-yi-d leɣyab-inu ad yesɛu inelkimen ɣef tdukkli-nneɣ ad t-iwali am lexdeɛ d ibeddi ɣer yidis n yicenga n usɣan
ur i yi-yeǧǧi ara armi s-ṛegmeɣ ad d-uɣaleɣ
aram  seg meɣres
iḍ yezrin teẓḍem temsulta ɣef teɣremt n yinelmaden teɣleq lǧameɛ terra ssnasel n wuzzal ɣef tiwwura-ines
tewwi daɣen ccix n lǧameɛ d anelmad i yettẓallan yisdaɣen timsirin
d ilemẓi acekki-t neɣ yettak-aɣ-d yeḥdeq ur fhimeɣ ara ayɣer i t-ḥebsen
ahat mi ibedd mgal aselway amaynut i d-wwin seg tmurt n lmerruk
sliɣ-as acḥal d abrid yekkat deg-s deg temsirin-ines yenna fell-as d yiwen seg yizduklalen iqdimen wid i t-yessersen ɣef ukersi d imakaren d imesfesden
nekk ur t-ssineɣ ara urǧin sliɣ s yisem-is
yettales baba i yismawen n kra n yizduklanen maca isem-a urǧin i iɛedda ɣef umeẓẓuɣ-iw
ɣriɣ deg yiwen n uɣmis d yiwen n umǧahed d ameqqran d netta i yessekren ṭṭrad n teslullit u yewwi-d timmunent i tmurt
aṭas n temsal i nelmed deg temsirin n umezruy ɣef tegrawla n wunbir d wid yellan ɣef uqerruy-is
mmuten irkelli d imeɣrasen tenɣa-ten taredsa tafransisst
urǧin i ɣ-d-mmeslayen yiselmaden n umezruy ɣef urgaz-agi
anda yezga yifri-agi anda i t-ufan  s tidet d yiwen seg yimeqqranen i d-yessekkren tagrawla n tmunnent  d azduklan am wakken i d-yeqqar ccix n lǧameɛ  ur ẓriɣ ara
aṭas n temsal i ibeddlen daxel n teɣremt tasdawant iɛessasen ɣef tewwurt n umraḥ
ilaq ad
sbedden nessebgen takarḍa  aqelleb deg lqecc-nneɣ  ur nezmir ara ad nekcem umbaɛd n lɛecra n yiḍ
sɛeddaɣ ddurt s lekmal-is weḥd-i deg texxamt
ɣaben yimeddukkal-iw wa deffir wa
farid anelmad-nni i yi-yesmenɛen seg terbaɛt-nni tamelɛunt wwin-t ɣer lḥebs mi yekker ccwal ɣer tewwurt n tesdawit
ass-nni bɣan yinelmaden ad ffɣen ɣer berra tbedd temsulta deg wudem-nsen maca rẓan tasergelt lḥan deg ubrid
aṭas i yeɣlin gar yifassen n temsulta wwin-ten irkelli ɣer lḥebs
farid d yiwen yellan gar-asen
ass-nni ḥeḍreɣ i wayen yeḍran maca qqimeɣ deg lesfuf ineggura ttwaliɣ kan
mi ẓeḍmen yimsulta ɣef yinelmaden bdan kkaten deg-sen s tɛekkzin kecmeɣ daxel n tzeɣwa n leqraya
rǧiɣ armi terked liḥala uɣaleɣ ɣer teɣremt
kerheɣ takriḍt yernu uggadeɣ ad ttwajerḥeɣ
ma walaɣ idammen tteffɣen seg tfekka-inu tettaṭṭaf-iyi tergagayt itezzi laɛqel-iw zemreɣ ad fesxeɣ
ma d
musṭafa arfiq-iw wis sin deg texxamt seg temdint n
lexdariya yenna-aɣ yiwen seg watmaten belli iserdasen ruḥen s axxam n yimawlan-is ddmen-t syin ar tura ulac win yeẓran sani t-wwin
ma d sid ɛli arfiq wis kraḍ netta seg cercal yeḥbes leqraya iletha s usefrek n tḥanut n baba-s yebɣa ad yessemneɛ aqerruy-is am wakken iyi-d-yenna yiwen n wass mi d-yusa ad yejmeɛ lqecc-is
ma d
 d netta i iqellben fell-i daxel n tesdawit akken ad as-jemɛeɣ ayen yeǧǧa daxel n texxamt ama d lqecc ama d idlisen
yenna-yi-d iɛessasen n teɣremt ur t-ǧǧin ara ad yekcem acku ur yelli ara seg yimezdaɣ unsiben am wakken i sen-neqqar
d anelmad deg ugezdu n tussna n uselkim ur yesɛi ara azref ad yeṭṭef taxxamt acku yezdeɣ deg belkur i d-yezgan deg tlemmast n lezzayer tamanaɣt
yezga yeccetkay seg ṭṭiq n uxxam n yimawlan-is  snat n texxamin ideg ttidiren mraw d yiwen n yimdanen
gma-s ameqqran i yewwḍen ukkuẓet n tmerwin n yiseggasen deg laɛmer-is yezweǧ yewwi-asen abalkun-nni ideg yella yeggan netta d sin seg watmaten-is ǧǧan taxxamt tis snat i semmus n watmaten-nsen niḍen
anda ad yeṭṭes ihi  deg tnawalt  sdat n tewwurt n umraḥ  iɣab ugar n ddurt
ɣileɣ yettwaṭṭef ula d netta
yeḥka-yi-d amek i yennuɣ d yiɛessasen i as-ssutren takarḍa tunsibt n unekcum
yesɣar aqerruy-is yebɣa ad yekcem s yiɣil
ssawlen-d i temsulta tusa-d tewwi-t tḍegger-it deg txeddem akked lḥebs am wakken yimakaren d yisekranen
yenna-d yesɛedda yiwen n yiḍ deg yiwen n bu-yik urdan yettriḥi s rriḥa n yiriran d yibeccan
yeggul ad yeǧǧ tamurt ma yufa tagnit iwatan
inig d tifrat i wugur-ines
newwi-d awal ɣef yirfiqen-nneɣ deg texxamt yenna-d d imeɣnasen deg tirni tineslemt i usellek fis aselway amaynut yewwi-tt-id deffir-nsen
yewwi luluf seg-sen ɣer leḥbus deg sseḥra
yenna-yi-d s wurnan   liḥala n tmurt ur tessefraḥ ara
attan ɣef yimi n ubulkan yezmer ad yeṭṭerḍeq ɣef yiqerra-nneɣ irkelli seg teswiɛt ɣer tayeḍ
tifrat tayiwant i d-yegran i win yebɣan ad yidir ur t-ɣeddren ara s tersast neɣ ad teccenqer tfekka-inek d iwezwazen s uṭerḍeq n lbumba d inig ad ibeɛɛed ɣef tmurt-agi tamelɛunt s usedger n sebɛa n lebḥur am wakken i d-teqqar jidda
win iɣilen yezmer ad ibeddel kra s leslaḥ d targit i yettargu ulac acu yessen ɣef yiserdasen yesselḥayen tamurt-a s wuzzal 
yennurna ihedder s laɛqel yessider i taɣect-is yettwali ayeffus aẓelmaḍ ma yella win i as-isellen
tban-d tuggdi fell-as
iban iḍ-nni i yesɛedda deg bu-yikurdan amaɛfun yeǧǧa-d deg-s ddeq i as-yeskerhen tamurt-a
yiwen n wass sliɣ-as i baba mi yettmeslay akked umeddakkel-is amastan ɣef lemṛar n lḥebs d lewɛara n ssikkis
ula d netta yessen lḥebs deg temẓi-s
ɣef waya yekreh lḥukuma lɛesker yakk d wayen yesɛan assaɣ d yiɣallen n laman
mi sliɣ i wawal n lḥebs tettcirriw tfekka-inu
ur ẓriɣ ara ma zemreɣ ad sebreɣ i ssikkis-ines ma ttwaṭṭfeɣ yiwen n wass  iban ad rreɣ talast i tudert-iw deg yiḍ amezwaru
ɛyiɣ deg tɣimit weḥd-i deg texxamt
ahad-agi ad ruḥeɣ ad ẓureɣ yemma
ad sseqsiɣ ɣef
yasin
tikkelt yezrin ufiɣ agaraǧ-nni yeɣleq
ur ufiɣ ara
yasin
ur ẓriɣ ara anda yezdeɣ deg udcir n  lebrarik 
tikkelt-a ad ruḥeɣ srid s axxam-is
ḥebseɣ taɣuri
mmektaɣ-d taqsiḍt n umeddakkel-iw
racid d yifutas n uḥbas-ines asmi yeqqar deg tesdawit iqeddec deg unmalu n yinelmaden
cfiɣ ɣur-s i lliɣ deg uxxam
ɣef waya yewweḍ yinaw-ines ɣer yimeẓẓuɣen n
nabil
mazal taɣuct-ines yeččuren s wurfan d ddɣel tettezzi deg yimeẓẓuɣen-inu ad as-tiniḍ tura kan i as-sliɣ
 amek i tebɣiḍ ad ttuɣ aqhar d ddel i d-sseɣlin fell-i imjelkaḍen n bumedyen s ṭul n snat n ledwar deg lḥebs uffir
refden-iyi seg teɣremt tasdawant n ben ɛeknun ɣef leḥdac n yiḍ
deg yiḍ-nni qqimeɣ ttqessireɣ d kra n yimeddukkal-iw deg tberna n
 abi nuwwas 
neswa newwi-d awal ɣef tsertit ladɣa ɣef usunded n yinelmaden i yeskerfen tasga ugar n waggur d usenfar n usnulfu n tdukkla n yinelmaden tilellit ɣef udabu
deg useggas-nni ur terkid ara tesdawit  tewwurt n umraḥ n aneḥbus ɣef leqraya igrawen yal ass daxel neɣ berra n tzeɣwa aneɛruḍ akken ad ffɣen ɣer ubrid amennuɣ gar yinelmaden
tisnaktiwin yemgaraden ttnaɣent gar-asent akken ad ṭṭfent aqerru n unmalu n yinelmaden  izduklanen itruteskiyen wid yekkaten ɣef tmaziɣt tuget deg-sen seg tmurt n leqbayel ibaɛtiyen irefden taɛlamt n useɛreb atmaten inselmen drus deg-sen deg tallit-nni d annar n umennuɣ terwi tebberwi
ddiɣ d umussu aẓelmaḍ azduklan maca ur kcimeɣ ara ɣer ukabar-ines
arfiq-iw deg texxamt yella d ameɣnas n ukabar
faqeɣ i waya s ugacur cfiɣ ass-nni d ageffur
uɣaleɣ-d ɣer texxamt ad d-ddmeɣ ssiwan-inu ufiɣ-t yettara aɣmis
 taɣuct n uɣref   ssawt ccaɛb  daxel n tjellabin akken ad t-yefreq
ɣriɣ yakan kra n wuṭṭunen i yesɛa
yenna-yi-d d ameddakkel-is yeqqaren deg tesga n tussna n tmetti i as-ten-id-ireḍlen
mačči d lḥaǧa yessewhamen aṭas n tesɣunin d yidlisen yettwagdlen nettaf-iten ɣer yinelmaden n tesdawit am udlis  ṭṭrad n lezzayer  n s wukkuẓ n yiḥricen i yessuffɣen ɣer tafat uffiren yessefqaɛen n ṭṭrad n teslullit tura ssnen-ten irkelli
maca tasebḥit-nni faqeɣ-as iwala-yi kan yaɛreq-as ccedd i uyeddid yeɛreḍ ad ten-yeffer ddaw n yidlisen i yeṭṭef gar yifassen-is
imir-n ur d-nniɣ acemma
rriɣ iman-iw ulac acu walaɣ ddmeɣ kan ssiwan-inu ffɣeɣ
maca tameddit-nni d netta i yezwaren ɣer umeslay ɣef usentel-a yessefhem-iyi belli ittekka deg ukabar uffir axeddim-is  afraq n kra n wuṭṭunen n tesɣunt-nni
deg tilawt anelmad-nni ɛaziz ma ur ɣliḍeɣ ara yella d inselmen tteffren daxel n asusam ur yettmeslay ara aṭas urǧin yehder neɣ yefka-d rray-is deg temliliyin n yinelmaden
yettaṭṭaf kan amkan aneggaru yettferriǧ deg wayen iḍerrun
ɣef waya ulac win ad icukken deg-s ittekka deg ukabar uffir ibedden deg wudem n unagraw
ma d nekk lliɣ ẓeddmeɣ kan
sumreɣ-as ad t-ɛiwneɣ deg ufraq n tesɣunt
uɣaleɣ ttawiɣ yid-i deg uqrab-iw kra n wuṭṭunen yal mi ara mmeslayeɣ d unelmad neɣ d tnelmadt ufiɣ tikta-nneɣ mqarabent fkiɣ-as yiwen seg wuṭṭunen
acḥal d abrid i yi-inebbeh umeddakkel-iw ad ɛasseɣ iman-iw
irgazen n tɣellist taserdasant ččuren tasdawit leḥḥun s usɣum ad ten-tafeḍ lsan iselsa n yizduklanen n yitruteskiyen n yibaɛtiyen d watmaten tuddsiwin n yinelmaden akken ad tent-selḥun neɣ ad tent-rẓent
maca ttrebga-inu n taddart terna-yi
ayen yellan deg wul-iw ad d-tafeḍ ɣef yiles-iw
d wagi i yesxerben assaɣen-inu d baba yessexser daɣen amennuɣ-inu deg unmalu n yinelmaden
ur ssineɣ ara ad skidbeɣ neɣ ad ffreɣ tidet daxel-iw
maca deg taggara xelseɣ-tt ɣlayet
deg useggas-nni ḥefḍeɣ tissit
lliɣ ttemliliɣ yal tameddit n sem d kra n yimeddukkal deg yiwet n tberna seg tbaren yeččuren talemmast n tmanaɣt
d ifran twellsen nkeccem ɣur-sent seg tnafsa n wass nettaṭṭaf ṭṭabla deg teɣmert nessutur asenduq n lbirra dɣa ad nekcem deg umaḍal n ssekran d umeslay ɣef tsertit d tekta tigrawliyin d tmarksiyin
acḥal lhan imeslayen d yiskasiyen-nni  nbedder-d yakk ismawen n yigrawliyen yettwassnen deg umaḍal 
 lurka neruda
muḍaffer ennewwab marsil xalifa bacir ḥaǧ ɛli kateb
yasin atg
nettaṭṭaf ddunit gar yifassen-nneɣ netthudu-tt nettales-as asali amek i ɣ-yehwa
ma yuli uzɣal n lbirra ɣer yiqerra yettuɣal umeslay-nneɣ d aɛeggeḍ d tirga yeffɣen tilawt
nhedder irkelli yal yiwen deg-neɣ yettaɛraḍ amek ad iqenneɛ wiyaḍ s sswab n rray-is
deg yiḍ-nni yessaweḍ-iyi yiwen seg yimeddukkal-nneɣ s ṭumubil-ines armi d tawwurt n teɣremt n yinelmaden
subbeɣ sgerfleɣ ur ẓriɣ anda ad srusuyeɣ iḍarren-iw armi d-usan ɣur-i sin n yirgazen ssutren deg-i ad ten-ḍefreɣ
deg tazwara ɣileɣ d iɛessasen n teɣremt ugin ad i yi-ǧǧen ad kecmeɣ imi yettbin-d fell-i ssekran
ɛerḍeɣ ad ččeɛnenneɣ ciṭuḥ nniɣ-asen kra n teqbucin n lbirra kan i swiɣ ẓriɣ acu xeddmeɣ ur ḥemmleɣ ara ccwal yernu tura ad ruḥeɣ srid ɣer texxamt-iw mebla ma hewwjeɣ yiwen
maca sin n yirgazen-nni ur suggten ara yid-i ameslay
d iɣezzfanen jehdit mačči d kra
srekben-iyi gar-asen daxel n ṭumubil iḥebsen sdat n ẓẓerb n teɣremt yeqleɛ unehhar ɣer yiwen n umkan ur ẓriɣ anda d-yezga
kra n yikilumitren umbaɛd cudden-iyi ifassen ɣummen-iyi allen
yeṭṭef yinig-nni ugar n ssaɛa
tewwi-yi tnafa daxel n ṭumubil
sakin ḥulfaɣ skerkiren deg-i deg ddruj deg lqaɛa yessan s ssima tasemmaḍt
kksen-iyi acuddu-nni d uɣummu ɣef wallen ǧǧan-iyi weḥd-i
ufiɣ iman-iw deg yiwen n bu-yikurdan yeḍyeq mliḥ tkeccem-d ɣur-s tafat seg berra seg yiwen n ṭṭaq d ameẓyan
ɣileɣ daxel n uxxam n temsulta i lliɣ taggara ḍegren-iyi ɣef ḥebsen-iyi ɣef ssekran
ɣef waya ur yi-yeffiɣ ara laɛqel
ḥulfaɣ i leqriḥ deg uqerruy-iw d fad yekkaw yimi-w
ẓẓleɣ ɣef yiwen n umeṭreḥ yettfuḥu mliḥ limmer ad afeɣ abrid ɣer yiḍes
maca ɣelqeɣ kan allen-iw i kra n lweqt armi telli tewwurt-nni kecmen-d kraḍ n yirgazen ɣezzifit tifekkiwin-nsen annect ilatent
mebla ma heḍren yid-i neɣ ma rran-d ɣef yiseqsiyen-inu wwin-iyi s ddreɛ ɣer yiwet n texxamt sɣimen-iyi ɣef ukersi sderɣlen allen-iw s tafat n yiwen n umesbaḥ
bdant tuttriwin deg tazwara ur sxedmen ara yid-i iɣil
imir-n kan i faqeɣ gar yifassen n tɣellist taserdasant i lliɣ
tekkes-iyi ssekkran-nni faqeɣ d yiman-iw deg yir tagnit i lliɣ
sliɣ kra ɣef umaḍal-agi uffir s ubrid n teqsiḍin n yisertiyen ibedden mgal adabu ttwaḥebsen sɛeddan-ten deg ssikis
ɣriɣ adlis  asteqsi  n henri alleg ideg yemmeslay ɣef ssikkis n yiserdasen ifransiyen d udlis  aramek  n umeɣnas azduklan d umedyaz bacir ḥaǧ ɛli ideg ihedder s yifutas ɣef ssikkis sɛeddan fell-as mi t-teṭṭfen umbaɛd ubeddi-ines mgal
bumedyen i yesseɣlin aselway ben bella
ur tteffreɣ ara fell-ak ay ameddakkel-iw ɛebdelqader fecleɣ irkelli teɣli tezmert-iw qrib i ɣliɣ ɣef lqaɛa seg tuggdi seg yixerdusen-a yessewḥacen
ṭṭfeɣ iman-iw sliɣ mliḥ i yiseqsiyen-nsen akken ad ẓreɣ ayɣer i yi-ḥebsen
iseqsiyen irkelli zzin-d ɣef usunded n yinelmaden d yisem n ukabar yellan deffir-s
rdan-iyi srid s uttekki ɣer ukabar n 
mi nekkreɣ wwin-d aqrab-iw ldin-t ssuffɣen-d seg-s sin n wuṭṭunen n uɣmis  tiɣri n uɣref 
ttuɣ-ten maḍi
nniɣ d yiwen seg yimeddukkal-iw i ten-yeǧǧan ɣur-i
sutren deg-i ad sen-fkeɣ isem n umeddakkel-a tawuri-ines d tansa-ines
bdiɣ asqewqew yaɛreq-iyi wawal
ad senzeɣ arfiq-iw 
anda-tt trugza  amer ad mmeslayeɣ ad uɣaleɣ d axabbit
lexdeɛ ɣur-neɣ d lɛib ameqqran yesmektay-aɣ s tallit tamharsant
ttif ad mmteɣ wala ad senzeɣ albaɛḍ ulamma i udabu n tmunnent mačči i udabu amharsan
bɣan ad sen-fkeɣ ismawen n wid yellan deffir n usunded d imekwan n temliliyin-nneɣ
ẓriɣ ɣliɣ deg yiwen n uwaɣiw ayen xedmeɣ tewɛer tuffɣa seg-s
ad meslayeɣ wa ad mɛawaneɣ yid-sen ɣas akken ur ẓriɣ ara aṭas n temsal neɣ ad nekkreɣ wa ad susmeɣ am wakken i yi-tessneḍ yeqqur uqerruy-iw
deg tazwara mmeslayeɣ yid-sen ɣef tekta timatutin ɣef usunded d tlelli n yinelmaden deg usbeddi n tuddsiwin-nsen am wakken iḍerru deg tmura timeqqranin
lḥan yid-i skerkren-iyi ɣer wannar-nsen  amer tuddsiwin-a n yinelmaden s tidet d tilelliyin d inmula timettiyin d tisegmanin tili ur yessekcam ara udabu iman-is akken ad tent-yegdel s lmeqlub ad tent-iɛiwen s yidrimen lemḥellat d wallalen ad tent-yallen deg n uxeddim-nsent
maca adabu yeẓra yinelmaden d ifurkan n yikabaren uffiren iswi-nsen d aseɣli n unagraw qeddcen berra n tmurt ttɛawanen-ten kra n tamiwin timhersanin d temberyaliyin kerhen
lezzayer
nekkreɣ
ur sɛiɣ ara assaɣen d tuddsiwin n berra assaɣen-inu irkelli deg tesdawit i llan
ur iyi-umnen ara
wwin-d yiwen n ukaram uran deg-s yakk tigawin-inu d tuget n yimeslayen i d-nniɣ deg temliliyin timatutin i nessuddes
wehmeɣ deg yifutas-nni aṭas i ttuɣ deg-sen inmula-agi
lliɣ sexdameɣ tamawalt n tedmi taẓelmaḍt d tegrawla tanemlayt
kkateɣ deg terkeft n yiserdasen ttawiɣ-d imeslayen n d amedya
skecmen imucaren gar yinelmaden ttawin-asen-d akk ayen iḍerrun
wehmeɣ mi d-nnan tteffreɣ deg texxamt-iw uṭṭunen n uɣmis  taɣuct n uɣref  aɣmis n ukabar i fferqeɣ ɣef yinelmaden s tuffra
ttqelliben tixxamin yal mi ara ffɣen imawlan-nsent
anamek n waya ula tadbelt n teɣremt tettekka yid-sen
qrib i sen-nniɣ nekk ferrqeɣ-ten kan d arfiq-iw i ten-id-yettawin
maca tban-iyi-d mačči d tiruggza
yernu arfiq-iw ur iḥettem ara fell-i waya yezga d aweṣṣi deg-i ad ḥadreɣ iman-iw
ferqeɣ aɣmis  taɣuct n uɣref  s lebɣi-w
amek ad ǧǧeɣ seg i urfiq-iw  mačči d truggza-inu ad sbibbeɣ kulci leɛwayed-iw
tezzi-d texnaqt ɣef temgarḍt-iw ḥala tasusmi i yi-d-yegran akken ad ḥuddeɣ ɣef yiman-iw
yuɣal unkar d taḍsa fell-i
tasusmi meqqar tettḥarab ɣef nnif-iw
maca aseḥbiber ɣef nnif azal-is ɣlay xellseɣ-t s uksum-iw d yidammen-iw
deg wass wis kraḍ tbeddel lhedra-nsen   ḥala yiwen n ubrid i izemren ad k-yessuffeɣ sya  ad aɣ-d-tiniḍ tidet 
tidet ɣur-sen ad sen-mmleɣ isem n win i yi-d-yefkan uṭṭunen-nni n uɣmis yettwagedlen
amek ad sdukkleɣ gar tidet d lexdeɛ  ɣef waya i friɣ-tt d yiman-iw ur qqareɣ ara yimjelkaḍen-a
azal n tidet meqqer tleḥḥu d tebɣest d tɣersawt
ma d lexdeɛ d tudayt d yir tigawin ɣef waya friɣ-tt d yiman-iw ur tent-sexdameɣ ara deg tudert ɣas ẓriɣ ad tt-xelseɣ ɣlayet
bdan ssaggaden deg-i s tmenɣiwt
tidet
yenna-yi-d yiwen seg wid yesseqsayen deg-i   yeshel maḍi fell-aneɣ ad k-nenɣ ad nḍegger tafekka-inek deg yiwen n lbir ulac win ad yafen later-ik
maca ur nebɣi ara ad k-nenɣ acku neẓra d kečč yellan d arruz ulamma d ahcican d wid ibedden deg wudem n unagraw
neẓra ur telliḍ ara seg wid yebɣan ad yesseɣlin anagraw
tufiḍ iman-ik gar-asen s ugacur
ayen i k-yewwin ɣur-sen d temẓi-inek d leḥmala n tmurt-ik d tmetti-inek
nebɣa ad ɣ-d-tefkeḍ yiwen n yisem kan isem n win i k-d-yefkan aɣmis-agi akken ad t-tferqeḍ sakin ad k-nserreḥ
seg tama-nneɣ nezmer ad k-nerr ɣef uqerru n unmalu n yinelmaden ad k-naf axxam akken ad taɣeḍ tacelhabt-nni tahuskayt i yezgan yid-k
tḥemmel-ik ma ur telliḍ ara yid-s ur tettaf ara iman-is ɣas ulamma keččini tlethaḍ kan s yiskasiyen isertiyen 
ur skidibeɣ ara fell-ak deg tazwara umneɣ lehḍur-nsen qrib i uɣeɣ awal-nsen wa ad neṭqeɣ s yisem n urfiq-iw
maca walaɣ sdat n wallen-iw tugna n lǧar-nneɣ musa i ixeddmen ɣer  la sas  afransis d ccina i ilaḥqen ula d arraw-is iwumi nessawal tarwa n uḥerki wid imeccḥen iḍebsiyen n yifransiyen
dɣa walaɣ iman-iw leḥḥuɣ deg tesdawit d imdelli ttwehhin-d yakk ɣur-i  hatan uxabit-nni afuḥan hatan ubeyyaɛ-nni amelɛun
ṭṭfeɣ imi-w ṭṭfeɣ rray ur sen-ttakeɣ ula d yiwen n usali dɣa yebda ssikkis
wwin-iyi ɣer wannag adday
ẓriɣ taswiɛt iwaɛren tewweḍ-d
rran ifassen-iw ɣer deffir cudden-ten sersen-iyi ɣef yiri n yiwen n usarij yeččuren s waman yeblulɣen s yisufar n usizdeg dɣa yesɛedda-yi umjelkaḍ-nsen deg ssikkis
ayen yessewhamen deg umjelkaḍ-nni d uḍɛif d awezzlan azgen n tuɣmas-ines timezwura ɣlint mi ad yemmeslay imeslayen-is ttuɣalen d aseffer ulac acu ad tfehmeḍ seg wayen d-yeqqar
ad yeṭṭef aqerruy-iw ad t-yessekcem daxel n waman-nni imalusen alamma qrib ad tiqfeɣ
ad t-id-yessuffeɣ i kra n lweqt ad yesrugmet kra n wawalen s yiwet n taɣect yesseḍsayen amer mačči deg yir tagnit ideg tuɣ   ad d-temmeslayeḍ neɣ ur tettmeslayeḍ ara
 ma ur as-fkiɣ ara tiririyin yettarra aqerruy-iw daxel n usarij
iɛawed i tigawt-agi acḥal d abrid mebla ma yeḥbes seg uɛeggeḍ   ad temmeslayeḍ mebla yemma-k

tenɣa-t tsusmi-inu
d acu-iyi nekkini iwakken ur yessawaḍ ara ad i yi-yessenṭeq  win yewwḍen ɣer da yessefk fell-as ad yemmeslay
d alugen amatu ulac win ara yeffɣen fell-as
deg tegnit-a tuqriḥt mmektaɣ-d tanfalit-nni i d-yeqqaren   allal i watan i uḥuddu d anṭag  dɣa nniɣ-as anṭag iwatan i tegnatin yecban tigi d aɛeggeḍ d rregmat d tiyitwin ma zemreɣ
sfeqɛeɣ umjelkaḍ-nni mi t-wwteɣ s uḍar-inu ayeffus bdiɣ aɛeggeḍ  ay arraw n teqjunt ay ilfan ay arraw n lqeḥba yekcem deg-i yibki-nni s lbunyat d tyitwin n rrekel qrib i yi-yenɣa amer ur skecmen ara imidawen-ines iman-nsen
umbaɛd cudden daɣen iḍarren-iw beddlen daɣen tarrayt n ssikis
yeṭṭef ukɛir-nni afus n ugelzim yeɣli-d s tiyitwin ɣef uɛrur-iw ad as-tiniḍ nɣiɣ-as yemma-s
yettbin-d ixuss deg laɛqel wwin-t-id s ddemma i ccɣel-agi amaɛfun
ɣas kerheɣ albaɛḍ urǧin ad as-xedmeɣ am wakken i yi-yexdem
yal tikkelt mi ad ččeɣ tiyita ttḥulfuɣ i tfekka-inu tɣelli d ticeqfin maca ɣas akken ur ḥbiseɣ ara seg uɛeggeḍ wala rregmat  ibki-nni seg tama-s ur yeḥbis ara tiyitwin deg-i armi ɣliɣ ɣef lqaɛa ṣṣerɛeɣ
ǧǧan-iyi ɣef ssiman ffɣen
mi d-ukiɣ ufiɣ iman-iw ttergigiɣ seg usemmiḍ
tuɣmas-iw ṭṭerḍiqent
imi-w yekkaw ur yesɛi ara imetman
taxxamt tella deg ṭṭlam ciṭuḥ n tafat i tt-ikeččmen seg yiwen n ṭṭaq n zzǧaǧ i d-yezgan srid ddaw n ssqef yernu ur ẓriɣ ara ma deg ssbeḥ neɣ deg yiḍ i nella
kemmceɣ ɣef yiman-iw ldiɣ mliḥ imeẓẓuɣen-inu limmer yella acu ad sleɣ
tasusmi tuɣ akk amkan ad as-tiniḍ daxel n uẓekka i lliɣ
bdiɣ imir-n ttḥulfuɣ i leqriḥ n tfekka-inu
lluẓeɣ ɛyiɣ mliḥ
kra n lweqt umbaɛd yekcem-d yiwen n uɛessas yefsi acuddu n yifassen-iw yessers sdat-i imi n uɣrum aquran tzemreḍ ad tfeddxeḍ yis-s albaɛḍ d uskaf d asemmaḍ tuget-ines d aman ulɣen
rraw n leḥram cuḥḥen fell-i ula deg wučči
iɣaḍ-iyi lḥal ṭṭfeɣ rray ur ttnaleɣ ara iẓan-nsen
ur cliɛeɣ ara
ttif tamettant ɣef tudert n ddel
bdiɣ ttxemmimeɣ deg tmettant awaɣzen-agi ara ɣ-yesbelɛen irkelli yiwen n wass
dɣa ɛeddan ɣef uqerruy-iw ismawen n yimeqqran i lḥan ɣef wakal-a tura ṭṭsen ddaw-as
walaɣ iman-iw d abeɛɛuc ur nesɛi azal sdat-sen
ayɣer ad aggadeɣ tamettant ihi  ma tafekka tekḥes maḍi ma ffɣeɣ seg uxerdus-agi d taqqurant ad rnun isem-iw i umuɣ aɣezzfan n wid ibedden mgal lbaṭel d uqhar n yimdanen wid yemmuten ɣef temsalt-a taheggart
tamettant am ta tif tamettant deg ṭumubil deg ubrid neɣ deg ssbiṭar
tuɣal taɛǧeb-iyi lmut armi uɣaleɣ ttganiɣ deg-s
bdiɣ sakin suguneɣ d acu ad d-inin fell-i yimeddukkal-iw umbaɛd n tmettant-inu
iban ad iyi-d-bedren deg lxir kan ad sen-d-uɣaleɣ d amedya deg umennuɣ
yuɣal-d uɛessas-nni yessuffeɣ-iyi seg usugen-inu
mi iwala ur ččiɣ ara lmakla-nni ihucc-iyi s uḍar-is yumeṛ-iyi ad ččeɣ
muqleɣ-t ssusfeɣ deg uḍebsi-nni suɣeɣ  iẓan-agi ečč-iten keččini neɣ awi-ten i yemma-k 
yeffeɣ ur iyi-d-yenni kra
kra n lweqt umbaɛd yekcem-d win i yi-yesɛeddan deg lluleb ḍefren-t-id sin n yirgazen akked yibki-nni
ibedd nnig n uqerruy-iw azmummeg ɣef yimi-s  iban ur k-taɛǧib ara lmakla-nneɣ
d ayen isehlen
ɛiwen-aɣ kan wa ad k-d-nawi ayen i k-yehwan seg wučči yernu tura kan  tayaẓiḍt yewwan ccerba frik tteffaḥ lbanan lḥelwa suter kan aql-aɣ da 
ɛeggḍeɣ fell-as   ruḥet ad tefkem kunwi s yiẓan-nwen 
yeṭṭerḍeq s taḍsa yenna   ah  dayen fehmeɣ tebɣiḍ ad temmteḍ yeshel maḍi ad k-nefk ayen tessarameḍ 
yezzi ɣer yimjelkaḍen-ines yumeṛ-iten 
 rret-t ɣer usarij sɛeddit-t deg ssikkis alamma yessuffeɣ tarwiḥt
 neṭgen fell-i lewḥuc-nni cudden-iyi ɣas akken ɛerḍeɣ ad beddeɣ deg wudem-nsen
d ayen taɛya tfekka-inu
maca ɣas akken ur ḥbiseɣ ara seg uɛeggeḍ d rregmat
yal mi ara yessuffeɣ yibki-nni aqerruy-iw seg waman ad ddun ssuɣat d rregmat d tririt n nnefs-inu
dɣa yuɣal yettɛeṭṭil ur d-yessuffuɣ ara aqerruy-iw s temɣawla armi xenqeɣ iruḥ-iyi nnefs kecmen waman imalusen ɣer tgerjumt-iw
qrib i teffeɣ rruḥ-iw s tidet
sakin yumeṛ-iten ad ḥebsen ssikkis dɣa ḍeggren-iyi ɣef lqaɛa yessan s ssiman
sliɣ-as yettaggez deg-i i tikkelt niḍen   tikkelt-a tɣaḍeḍ-iyi maca tikkelt niḍen ad ffɣeɣ seg texxamt-a ad ten-ǧǧeɣ ad k-nɣen 
ulac acu i as-nniɣ lethaɣ kan s tririt n nnefs i yi-ruḥen
sliɣ-as i tewwurt n wuzzal mi temdel
qemceɣ allen-iw uɣaleɣ i tikkelt niḍen ɣer uhetref-inu ɣef tmettant
sakin tewwi-yi tnafa walaɣ iman-iw nnig n yiwen n useklu yettemcabi ɣer uzumbi n temẓi-inu win iɣef ttaliɣ akken ad nadiɣ ɣef laɛcuc n yigḍaḍ ddaw-as yella yibki-nni akked kra n yimdanen ttsuɣun ttemdeggaren refden ifassen-nsen ɣur-i iqerra-nsen ttwalin irkelli s igenni nekk qqimeɣ ɣef yiwen n ufurk imal qrib ad yeɣli
ur fhimeɣ ara imeslayen-nsen ur ẓriɣ ara acu bɣan ɣur-i
ɛeqleɣ udmawen n yimjelkaḍen n urfiq-iw deg texxamt d wudmawen n kra seg yimeddukkal-iw
tettiɣ iles-iw akken ad ten-seqsiɣ d acu bɣan ɣur-i maca yugi ad yeffeɣ ssut seg tgerjumt-iw
deffir-nsen deg yiwen n umdun walaɣ tamaɛcuqt-iw teckunṭeḍ deg yiri-s teqqim tettmuqul deg-i s wudem uḥzin
ayen yessewhamen d udem-is kan i d-yettbinen akken ilaq
d udem ahuskay maca d uḥzin yebzeg s yimeṭṭawen
imir-n kan yerreẓ ufurk-nni ɣliɣ-d
ukiɣ-d teccef-iyi tidi ttarraɣ nnehta s tmara
yerwi laɛqel-iw ckunṭḍeɣ ɣer tugniwin-nni bɣiɣ ad mmektiɣ ssifat-nsent
maca rewwlent fell-i s laɛqel
yerra-yi-d fad ɣer tfekka-inu ḥulfaɣ i laẓ igezzem iẓerman-iw
nudaɣ s wallen-iw ɣef uḍebsi-nni ufiɣ-t mazal-it deg umkan-is
mrurdeɣ ɣur-s smareɣ ayen yellan deg-s deg uɛebbuḍ-iw
aɣrum-nni sbelɛeɣ-t d asebleɛ
ɣas akken yeqqim uɛebbuḍ-iw yesṭewṭiw seg laẓ
sekmumceɣ iman-iw ɣerqeɣ deg tekta
deg teswiɛt-nni sliɣ seg mbeɛɛid i ladan n lefjer yerra-yi ɣer temẓi-inu d umennuɣ-iw d baba
xemmemeɣ deg
yakuc d tezmert-ines tameqqrant
ayɣer ihi i yeǧǧa imẓiwen-a ad iyi-sɛeddin deg ssikkis wa ad kksen fell-i sser  acu xedmeɣ nekkini anagar tigawin yebɣan lxir i talsa  anda-t ihi yakuc-agi i yettarran iman-is d netta d lxir iḥemmel amdan ayɣer i yeǧǧa imdanen ḥeqqren imdanen niḍen  ur tteffreɣ ara fell-ak deg tfejrit-nni mi qqimeɣ weḥd-i kan ḥulfaɣ iman-iw d awḥid ulac win yellan yid-i ttwaḥeqreɣ ttwaḍelmeɣ ulac win ad iyi-sellken neɣ ad iyi-iwasin deg lmeḥna-inu
mmektaɣ tamuggit n ugellid d zzkara i as-xedmen yakucen iɣriqiyen mi t-ssamsen s sin n yinɣayen ucmiten ɣer yimdanen  tamenɣiwt n ubabat d zzna d yemma-s
dɣa yerwel ɣer wallun n yimenɛulen ideg urǧin yekcem lxir
lsiɣ aselsu n  ttsuɣuɣ tamuggit-inu weḥd-i kan mebla amallal
ur tteffreɣ ara fell-ak deg tfejrijt-nni tamenɛult nekkreɣ yakk yakucen d yisɣanen yellan ckunṭḍeɣ ɣer brumitus amakar n tmes sɣur yakucen i yefka sakin i talsa
sugneɣ iman-iw d brumitus imsellek n talsa seg uqhar n yakucen
maca ufiɣ amdan yettuɣal ula d netta d yakuc uqsiḥ yesseɣlay lbaṭel ɣef tmital-is mi ara yaweḍ ɣer usgeld n udabu
mmektaɣ-d tanfalit n 
 imdanen irkelli ffɣen-d seg ljedra n uneḍlib  yeqsed dagi qabil i yenɣan gma-s habil mi yessegzay takriḍt d wanɣa yellan deg talsa
tura anɣa-agi yelseq deg umdan yeṭṭafar-it i lebda  anamek n waya ur nezmir ara ad t-nekkes seg tudert n yimdanen ɣas ulamma nebna-as lǧennet deg lqaɛa  lmuhim aṭas n tikta i yezzin deg wallaɣ-iw tafejrit-nni myeckaḍent myuwatent daxel n tfekka-inu yaɛyan
sakin tewwi-yi yiwet n tnafa acekki-tt ssarmeɣ urǧin ad akiɣ
tikta-a uɣalent-iyi d asafar mgal ssikkis dɣa sebreɣ i ssikkis-nsen s yiwet n tezmert n wuzzal
sxedmen yid-i lesnaf niḍen n ssikkis ladɣa tasafut d tkaskiḍt talmanit
ad rren ɣef uqerruy-iw yiwen n ssḍel n wuzzal armi d tuyat ad ddmen tafḍist neɣ aɛekkaz ad bdun sakin tiyita deg ssḍel-nni
ssut i ixeddem ssḍel-nni yettɣimi itezzi deg yimeẓẓuɣen-iw s ṭul n wass yernu iqerreḥ mliḥ
ɣas akken ulac acu i sen-nniɣ
s lmeqlub ttsuɣuɣ reggmeɣ tiyemmatin-nsen d twaculin-nsen sexdamen yir lehdur dɣa ad rnnun deg tyitwin-nsen alamma ɣliɣ ṣerɛeɣ
ad akiɣ kan ad d-uɣalen ɣur-i ad kemmlen axeddim-nsen afuḥan
uɣalen ttɛassan-iyi mliḥ
uɣaleɣ tturareɣ yid-sen urar n umcic d uɣerda
ttarraɣ iman-iw ṣerɛeɣ ur ttakiɣ ara alamma bɣiɣ ad ḍeggreɣ aman n tasa yernu ad k-id-iniɣ tidet acḥal d abrid i becceɣ deg userwal-iw akken ur ttenkareɣ ara
ur cliɛeɣ ara deg tezdeg-inu uɣaleɣ umseɣ am uɣerda tafekka-inu tettak-d kra n rriḥa tafuḥant mačči d kra win ad tt-yesriḥen ad yetiqef
faqen i tḥilet-inu uɣalen keccmen fell-i ɛlaɣila melmi i sen-yehwa ad i yi-skerkren mebla rreḥma ɣer tmacint n ssikkis
ɣas akken sebreɣ wehmeɣ deg yiman-iw
ar tura umbaɛd kraḍet n tmerwin n yiseggasen ɣef tedyant-nni tafuḥant mi ara d-mmektiɣ wehmeɣ amek i ssawḍeɣ ad sebreɣ i wannect-nni n ssikkis ɣef tfekka-inu ur sriseɣ ara ifassen-iw ur d-bdireɣ ula d yiwen n yisem
deg taggara maḍi deg yiwen n yiḍ srekben-iyi deg yiwet n tkamyunt ɣummen-iyi allen-iw ǧǧan-iyi s yiselsa-inu icergen fuḥen ḍeggren-iyi ɣef yiri n ubrid umbaɛd snat n tsaɛtin n tuzzya
iḍ-nni yewwet-d ugeffur yernu semmeḍ mliḥ
lḥiɣ deg ṭṭlam armi wwḍeɣ ɣer yiwen n uddaynin n yizgaren ṭṭseɣ ɣef uɛemmur n tuga
bab n uxxam yessaki-yi-d ɣer tafrara yeddem-d ɣur-i yiwen n uɛekkaz yeḥseb-iyi d amakar
maca mi as-mmeslayeɣ s laɛqel nniɣ-as ffɣeɣ seg sbiṭar n yimehbal ɣaḍeɣ-t yefka-yi-d ad ččeɣ iseddeq fell-i kra n yiselsa d imaynuten
sutreɣ deg-s kra n yidinaren akken ad ṭṭfeɣ lkar snemreɣ-t ǧǧiɣ-t
uɣaleɣ ɣer teɣremt n yinelmaden axxam-inu ayiwan
ur ufiɣ ara arfiq-iw
rǧiɣ-t maca ur d-yusi ara
qelbeɣ fell-as deg tesdawit ulac win i d-yefkan tansa-ines
iruḥ-d yiwet n tsebḥit deg wussan n yimuras ur iɛeṭṭel ara yeqqim azgen n ssaɛa kan yenna-yi-d yekcem ɣer tudert tuffirt d akabar-ines i as-yefkan lamer umbaɛd mi tewwi tɣellist taserdasant inelmaden i ttekkan deg usunded ɣer lḥebs lliɣ nekkini yiwen seg yimezwura
mi ɣabeɣ iḍ amezwaru yerkeb-it ccekk ur uɣeɣ ara tannumi gganeɣ berra n teɣremt n yinelmaden
inuda fell-i deg wass wis sin ur iyi-yufi ara later
yuggad ɣef yiman-is yeffer ɣer yiwen seg yimeddukkal-is sakin yunag ɣer temdint niḍen ur yebdir ara isem-is tura yettili deg uxxam n yiwen n umeɣnas niḍen
yessenmer-iyi imi ur bdireɣ ara isem-is
amer senzeɣ-t tili qelben axxam n yimawlan-is maca ulac acu xedmen
yessumer-iyi-d ad iyi-yawi ɣer yiwen n umkan d uffir ma yehwa-yi
yiwen n umkan ulac win ara ixemmemen ɣur-s d yiwet n zzawiya deg tmurt n
leqbayel
ẓriɣ umbaɛd belli zzawiya-nni tella deg yiwet n tallit d amkan ideg ssuffuɣen aɣmis  taɣuct n uɣref  acku yiwen seg yimḍebbren n zzawiya-nni aqeddac-ines d jeddi-s
nniɣ-as i urfiq-iw dayen wwiɣ amur-iw seg lḥebs d ssikkis ur cukkeɣ ara ad iyi-teddem tɣellist taserdasant i tikkelt tis snat acku twala yakan taɣart n uqerruy-inu teẓra daɣen ur tettawi ara sɣur-i ula d yiwen n usekkil
yessers urfiq-nni idrimen ɣef tnarit yenna-yi-d d lemɛawna kan akken ad ffɣeɣ seg lmeḥna-inu dɣa yekker yeffeɣ s temɣawla
sɛeddaɣ s tidet kra n wussan waɛrit lemdeɣ deg-sen amek ad tɛassaɣ iman-iw amek ad meyyzeɣ uqbel ad neggzeɣ
iban tiyita n temsulta d yiserdasen terreẓ asenfar-nni n usbeddi n unmalu amunan n yinelmaden
kecmen kra n yimsfesden d wid yeddan d ukabar aqbur daxel n umussu ssawḍen ɣer taggara ad sbedden yiwen n unmalu n yinelmaden imal ɣer udabu
xemmemeɣ ad ssuffɣeɣ lkarṭa ɣef wid iyi-yukren
walaɣ yiwen n umastan yeḍsa fell-i yenna-yi-d   ayɣer tessneḍ-ten  tzemreḍ ad tɛeqleḍ axerdus anda i k-ǧǧan 
d acu ad d-tiniḍ i unezzarfu  ad k-d-yini tselbeḍ wa ad k-iceggeɛ ɣer ssbiṭar n yimeslab
yernu d acu tɣileḍ yezmer unezzarfu ad yeḥkem ɣef tɣellist taserdasant  ad k-awin tikkelt niḍen yernu tikkelt-a ad k-meḍlen i lebda
sebɛed iman-ik ɣef tsertit lethu kan s leqraya-inek axir-ak
ad k-weṣṣiɣ sebɛed irkelli ɣef tesdawit ruḥ ad tqellbeḍ ɣef uxeddim
afirus n tsertit ma ifut yelseq deg walbaɛḍ ur as-yeṭṭixir ara alamma yečča-t irkelli
tasdawit deg wussan-a d annar ideg yettlal yal ssenf n yifirusen i d-igellun s lmut 
qqimeɣ kra n wussan ttxemmimeɣ ɣef yimal-inu
ǧǧiɣ leqraya-inu
rewleɣ ɣef yirmad n yinelmaden
mi ara tɛeddi fell-i tekti-nni belli yezmer ad d-uɣaleɣ yiwen n wass ɣer uxerdus-nni amelɛun tettaṭṭaf-iyi tergagayt
ṭṭfeɣ daɣen rray ur xeddmeɣ ara akked tɣellist taserdasant
yiwet n tmeddit iruḥ-d ɣur-i yiwen n umdan ur t-ssineɣ ara yessenked iman-is d anawar unnig deg tselwit n tegduda yemmeslay-d yid-i ɣef tudert tanmalant deg tesdawit
iban-d d yiwen i yi-yessnen mliḥ yessumer-iyi-d ad iyi-iɛiwen ad ṭṭfeɣ taselwit n unmalu n yinelmaden ma bɣiɣ
iṛeggem-iyi-d ad iyi-d-yaf ula d tanezduɣt
ur ḥawleɣ ara awal yid-s
faqeɣ d aceggeɛ i t-ceggɛen ɣur-i akken ad xedmeɣ akked tɣellist taserdasant
ur tturebbaɣ ara akken ad senzeɣ imdanen
d yir ssira ur iyi-tlaq ara mačči akka i ttwaliɣ ddunit
ttif ad kecmeɣ ɣer lɛesker neɣ ɣer tɣellist taserdasant s timmad-is wala ad ffreɣ gar yimeddukkal-iw inelmaden akken ad aruɣ ineqqisen uffiren ɣer yirmad-nsen
d yir-tawuri d tawuri n ddel
nekk d amsedrar uɣeɣ tannumi qqareɣ tidet iles-iw ur iqebbel ara ad yenṭeq s tkerkas
amer akka i lliɣ tili ur nuɣeɣ d baba ɣef tẓallit ur iyi-yessuffeɣ seg uxxam
amer d aḥezzaz neɣ d amedlul i lliɣ tili kellxeɣ-as i baba rriɣ iman-iw ttẓallaɣ ad beddeɣ deffir-s am wakken xeddmen tuget n yimdanen deffir n ccix n lǧameɛ akken ur kkaten ara deg-sen ur ten-ɛezzlen ara
maca ur xdimeɣ ara akka acku lxedma-agi ɣur-i ur tlaq ara i urgaz argaz am wakken i t-ttwaliɣ am wakken i t-ḥemmleɣ argaz-nni i sarameɣ ad uɣaleɣ azekka
msefraqeɣ d umdan-nni sfehmeɣ-as ur qbileɣ ara asumer-ines
tiɣimit-inu deg tesdawit d wayen i as-yezzin iban ad iyi-yeskerker i tikkelt niḍen ɣer wannar n umussu n yinelmaden d uttekki deg temliliyin d yigrawen i yettfakkan dima s umennuɣ d temsulta
walaɣ kra n wudmawen i ssneɣ yakan uɣalen ttɛassan deg-i
ladɣa yiwen yezga yettɛassa deg-i seg lebɛid
itteddu yid-i deg lkar ikeccem yid-i ɣer tzeqqa n ssinima mi ara yiliɣ d nasira
ihewwej-iyi mačči d kra rfiɣ ruḥeɣ ad t-nnaɣeɣ
d nasira iyi-yettarran ɣer laɛqel-iw tettheddin deg-i teqqar-iyi-d ur ilaq ara ad geɣ ccan i temsalt-a yernu d lɛib ma nnuɣeɣ deg tlemmast n ubrid
ulseɣ-as ayen yeḍran yid-i asmi iyi-yewwin maca ur as-nniɣ ara kulci
tiruggza tegdel ɣef urgaz ad yini ayen i izemren ad t-ihinen
llant kra n tlisa ur nezmir ara ad tent-nezger akken ad nḥareb ɣef lhiba n tugna-nneɣ
nsebber kan i taẓẓayt d lfuḥa-ines weḥd-neɣ kan  nxeddem iwumi nezmer i wakken ad tent-nesfeḍ seg ccfawat-nneɣ ur nettaf ara iman-nneɣ yiwen n wass deg wussan n rebbi deg yiwet n tegnit ideg yessefk fell-aɣ ad sent-nales i walbaɛḍ
ad k-id-iniɣ tidet d nasira i ibedden ɣer tama-w deg wussan-nni iberkanen d nettat i yi-qennɛen ad nadiɣ ɣef uxeddim
yernu ur faqeɣ ara amek i ufiɣ iman-iw deg usuddu n usileɣ n yiselmaden
zrin yis-i wussan armi ufiɣ iman-iw ɣur-i yiwen n uxeddim yerked ttaɣeɣ yiwet n tjernaḍt tester-iyi
ula d nasira tekfa leqraya-ines tekcem ad texdem deg yiwet n tesnawit nezweǧ s temɣawla mebla ma nekseb axxam
akka i rewleɣ i tsertit tamenɛult i yi-yesseččen ilili
d tagi d taqsiḍt-inu d unagraw aserdasan i yewwten deg yimezdukklanen yesseqwa tiɣermin n watmaten inselmen i yesbedden yiwen n wafud ara t-yesseɣlin netta s timmad-is ma mačči ass-a azekka
teḍra-as i unagraw-nneɣ ungif am urgaz-nni i irebban uccen deg uxxam-is iɣil yezmer s tidet ad t-irebbi ad t-yerr d aqjun ad iɛass fell-as deg taggara yenneqlab fell-as yečča-t
d ineslemẓra ara ihudden anagraw-a ameɛfun wa ad ččen aqerruy-is deg yiseggasen i d-iteddun 
d ssikkis afuḥan s tidet
ayen yessewhamen deg teqsiḍt-agi i igezzmen tasa amek i yezmir uzzayri ad yesɛeddi azzayri am netta deg ssikkis ad as-tiniḍ mazal-aɣ deg tallit tamharsant  anwa ur neẓri belli lɛerbi ben
mhidi asaḍ n tegrawla d umaɣras-ines yemmut ddaw n ssikkis n yiserdasen ifransiyen  anwa ur neẓri belli
ǧamila buḥired d lmujahidat niḍen sɛeddan-tent deg ssikkis seɣlin-d fell-asent ddel sdullen-tent armi d ayen kksen fell-asent sser yernu neẓra ulac lɛar i yugaren wa i izemren ad yaɣen tameṭṭut  dɣa yeqqim ssikkis d lɛar ameqqran yessamsen amezruy n fransa tamhersant ula d aggagen ifransiyen imeqqranen deg tallit-nni wwten deg-s ḥesben-t d anɣa mgal talsa
amek ad d-yas ihi udabu azzayri i d-yeffɣen seg uɛebbuḍ n ṭṭrad n teslullit i d-yekkren mgal lbaṭel d uqhar ad yesɛeddi iɣermanen-is ɣas bedden deg wudem-is deg ssikkis am wa  d acu ad nexdem ad nerr amjelkaḍ-nni d aɣersiw ad as-nekkes ssifa n umdan wa ad t-nessuffeɣ seg talsa  maca aɣersiw ur yekkat ur yettkerric alamma yuggad yebɣa ad iḥudd ɣef yiman-is neɣ ma yelluẓ
ur nezmir ara ad neḥseb ssikkis d aḥuddu ɣef yiman
d acu yettaǧǧan wid yeṭṭfen adabu ad smersen yakk allalen mgal wid ibedden deg wudem-nsen ulamma d allalen ucmiten ur tqebbel talsa 
tumant n tmenɣiwt d tuṭṭfa n udabu s yiɣil tettwassen mliḥ deg umezruy aɛrab-ineslem d umezruy n talsa s umata
lsas n udadu d takriḍt d uqhar ɣef waya ilaq ad ilin yiɣallen n laman d yiserdasen  tidet tamazrayt tedda d uwernaḍ bakunin i yessutren tukksa n temsulta n yiserdasen akked tlisa gar tmura  ma nekkes tamsulta yezmer ad ḥebsen yimakaren takerḍa yezmer daɣen ad tessekcem timettiwin deg twernaḍt tamatut ara tent-yerren ɣer uswir n uɣersiw ideg tella deg tazwara 
tamenɣiwt tezdeɣ deg ṭṭbiɛa n umdan am wakken i d-yenna deg tenfalit-ines yettwassnen
 imdanen irkelli ffɣen-d seg ljedra n uneḍlib   seg wasmi tebda ddunit ttalsent tiqsiḍin ɣef tismin i yeǧǧan
qabil ad ineɣ gma-s habil acku yakuc yeqbel asefk n
habil deg umkan n win-is
yemmut habil mebla ma yezweǧ
ma d qabil yerna iɛac aṭas yernu yesɛa-d aṭas n dderya
akka ihi i d-tlul talsa seg ljedra n qabil mmi-s n
adem win yenɣan gma-s
anamek n waya timenɣiwt n umdan s ufus n gma-s amdan d ayen i newret seg yimdanen lqaɛa-a
ṭṭuqtent tmenɣiyin gar yiɛeggalen n yiwet n twacult neɣ n yiwen n udrum deg tmettiwin timensayin i yettidiren ar iḍ-a ddaw imezwura yeddren ɣef tsebbiwin i d-yekkren ɣef n unagraw n lɛerc d wassaɣen n tmarrewt
ɣef waya mazal timenɣiwt telseq deg umdan tetteffeɣ ɣer berra deg kra n tegnatin tugi ad truḥ ccil tamussni d sswab n yisɣanen d tfelsufin i yekkaten ɣef tayri d tegmat i ibedden mgal takriḍt d ddɣel akked tegrawliyin n talsa i usbeddi n teɣdemt tamettit d uqader n rray n wiyaḍ d swayes umnen
maca takriḍt tettuqet deg kra n tmettiyin tenɣes deg kra niḍen
amek ad nessegzi tilin n tekriḍt deg tmetti tazzayrit deg yal tallit n umezruy-ines  ulac tallit ideg ulac amennuɣ ama gar yiterrasen neɣ gar trebbuyaɛ tikkwal yettili i lfayda n kra n yimdanen kan tikkwal d amennuɣ tisertiyin neɣ timettanin
ad neqbel ihi s tikti-nni i d-yeqqaren takriḍt tella deg uzzayri seg zik n zik am wakken i d-yenna uɣerbaz amharsan n tesleḍt n tnefsit yettwassnen s yisem n uɣerbaz azzayri
nettaf tikti-a deg tezrawin i yexdem deg uzgen amezwaru n uwinas wis mraw d tẓa
wigi i yettḥuddun ɣef waddud-a bnan ifukal-nsen ɣef tumant n tmenɣiwin yellan gar yizzayriyen ama d iɛraben neɣ d imaziɣen i iɛeddan ɣef uxxam n teɣdemt
walan azzayri yessexdam takriḍt tikkwal ineqq ɣef yiwet n ssebba i yezmer ad yefru s uskasi akked laɛqel
imesdurar ḥemmlen asexdem n lfuciwat acku mi ara amsen yifassen-nsen s yidammen yettnerni nnif-nsen
ma wid izedɣen deg yignan leslaḥ i ḥemmlen ad sxedmen s waṭas d ajenwi i ssufuɣen yal mi ara yili umennuɣ
walan imejjayen-nni tuget n tfekwin yenɣan s ujenwi yellan deg texxamin ideg ttaǧǧan lmeyytin sedxecmen-ten irkelli ttwawtent s waṭas n tiyitwin n ujenwi iswi ihi mačči d timenɣiwt yiwet n tyita neɣ snat ɛumment
tiyitwin niḍen i yefka uneḍlib sɛant iswi niḍen mačči d aḥuddu ɣef yiman neɣ d asekref n uxsim i yeqseḍ d asdexcem n tfekka-nni daya
am wakken teḍra asmi ẓeḍmen ɣef tkamyunt n yimeḥbas kra n wussan aya
yeḥka-yi-d si
aḥmed akumisar n temsulta belli tifekkiwin n yimsulta yettwanɣan sedxecment irkelli s rrsas d tiyitwin n ujenwi ulac acu ara twaliḍ deg-sent
acu-t ddɣel-agi yellan deg wulawen n yineḍliben-agi  aserwel n yimeḥbas weḥd-s ur yezmir ara ad yili d afukel i usdexcem n tfekwin s tiyitwin n ujenwi
yerra-d ɣef yimejjayen i t-yesseɣren
ɣur-s netta takriḍt-a d tiririt ɣef tekriḍt tamharsant ugar n lqern aya
takriḍt tettarew-d takriḍt
i talwit tettarew-d talwit  ayɣer ijur yiwen n wass racid akken ad t-magren s tekriḍt  tamsalt tekres ɣef waya ur nezmir ara ad tt-neqqen kan ɣer umennuɣ i yettilin gar yimdanen
ayen yessewhamen deg waya asmi tewwi
lezzayer timunnent-ines ur ufin ara izzayriyen anwa ara ɛanden anagar fransa
d tumant n win yettwaɣelben i yeṭṭafaren idles d tɣerma n win i t-yernan am wakken i d-yeqqar
ibn-xeldun  anwa i yettwaɣelben anwa i irebḥen gar ruma taserdasant d atina mm-tikta d yidles 
lezzayer tamjahedt tamaɣrast akked fransa mm-tatrarit d tikta  umbaɛd n tmunnent n tmurt uzzlen yimassayen-nneɣ imaynuten tuget deg-sen ɣran s tefransist ad bnun anagraw ur yemgarad ara mliḥ ɣef unagraw n tselwit tafransist tayaɛqubit ǧǧan yakk leqwanen d yisuḍaf n tedbelt n fransa ugar n waya ssawḍen ad ten-ɛanden ula deg usɛeddi n yiɣermanen deg ssikis am wakken xedmen irumiyen deg tallit tamharsant
yuɣal ufransis d amedya i ilaq ad neḍfer i wakken ad nekcem ɣer tɣerma
ur iferreḥ ara uzzayri alamma iɛaned afransis deg tutlayt-is deg uselmed n warraw-is deg yiɣerbazen-ines tutlayt tafransist ur tekcim ara s telqi deg tmetti-nneɣ armi umbaɛd n tmunnent yernu s lemɛawna n uɣerbaz azzayri-d tiɣin n sselɛa-ines faqen-as ula yimsenza ma bɣan ad senzen yal sselɛa yernu s ssuma ɣlayen ad as-inin tekka-d seg fransa  d lmarka n fransa 
daɣen ur nḥesseb ara inig d inig ma ur iruḥ ara ɣer neɣ
marsilya
akka i yuɣal ufransis amhersan aqehar d amedya n tɣerma umbaɛd n tmunnent n tmurt
amek ad d-nessefhem waya  tura ma nuɣal ɣer tilawt ad naf lqern d uzgen n temharsa n uqhar d lbaṭel ad d-yessegri deffir-s lbeɣḍ d ddɣel mgal ufransis
maca mačči d wagi i yeḍran
afransis yuɣal d netta i d ababat s unamek i as-yefka

d ababat i nebɣa ad nenɣ mačči d akrah i nekreh maca d netta i ibedden deg ubrid n unegmu-nneɣ
ad naweḍ ɣer tmeṭṭut i nebɣa
dɣa ad t-nekkes seg ubrid-nneɣ akken ad naf iman-nneɣ weḥd-neɣ deg wannar wa ad nawi amkan-is afeḥli ad nexdem ayen i ixeddem netta uqbel ad t-nɛaned wa ad nuɣal am netta
uma tiqsiḍin-nni n taḍsa i d-yeskanayen bumedyen d afeḥli i yettekksen sser ɣef lezzayer-tameṭṭut d anza ɣef tgensest-a
amedya ɣef teqsiḍin-a yella yiwen n ukerraz d bu-nniya yessuter deg bumedyen i iruḥen ɣer yiwet n taddart i d-yezgan ɣef tqacuct n udrar ad t-yeǧǧ ad yekcem yid-s ɣer ubduz
daxel n ubduz yesseqsa-t
bumedyen acu yebɣa ɣur-s yerr-as bu-nniya-nni  bɣiɣ ad waliɣ abbuc-agi-inek swayes tetteqquḍ aɣref-a ameɣbun
acḥal i ẓewren yizzayriyen deg usnulfu n teqsiḍin am tigi  ur neẓri ara ma d udemkal d unezwu rennun i tekriḍt  anezwu i yettneggizen seg tegrest tasemmaḍt ɣer unebdu aḥmayan mliḥ
ademkal tuget-ines d idurar d tewririn tewɛer tudert deg-sen ɣas akken d imekwan lhan ad yeffer deg-sen umdan mgal ṭṭradat yernu acḥal ṭṭuqtent mgal aɛdaw agensay neɣ azɣaray
ad neddu d rray n ibn-xeldun i d-yennan taweṭṭuft yettidiren deg temnaḍin tisemmaḍin tesdeḥwel ɣef tin yettilin deg temnaḍin tiḥmayanin  ula d imussnawen-nneɣ ttawin-d seg tmura tiberraniyin turdiwin n usegzi n tmettiyin akken ad tent-sesmlen dɣa ad tent-ddmen akken llant wa ad ɛerḍen ad segzin yis-sent timettiyin-nneɣ deg umkan ad kkren ad nadin ɣef wallalen ilelliyin ara yadfen deg wadif n tmettiyin-nneɣ akken ad tent-segzin wa ad ẓren amek leḥḥunt d wamek ttnernint deg umezruy
tuget n yidlisen i yettmeslayen ɣef umezruy n tmurt-agi uran-ten
yirubiyen i d-yeddan d temharsa
dɣa nuɣal nettwali timetti-nneɣ s wallen n yinekmaren-a
ahat d wagi i aɣ-yeǧǧan nḥeqqer iman-nneɣ nḥeqqer daɣen yakk ayen bnan yizzayriyen anagar acu xedmen deg tegrawla d tmettant ɣef tmurt-agi
ad as-tiniḍ ḥala ṭṭrad i nezmer ad nexdem ḥala ṭṭrad
ufiɣ iman-iw ɣerqeɣ deg yiseqsiyen ur nesɛi tazwara wala taggara
yeqreḥ-iyi uqerruy-iw mliḥ dayen iyi-yerran ɣer tilawt
faqeɣ i tezmamt n nabil mazal-itt gar yifassen-iw
mazal kra n yisebtar ur ten-ɣriɣ ara
mi tettiɣ tiwreqtin walaɣ kra n yisebtar ttucergen deg taggara n tezmamt yernu iban d ussan-agi kan i ten-icerreg
kra n yisebtar kan ssawḍeɣ ad ten-ḥesbeɣ acku tazmamt-a d tagruma n tezmamin tiɣurbizin timeẓyanin myinṭaḍent
dɣa yeshel ad ẓreɣ acḥal n yisebtar yellan deg yiwet n tezmamt
ukkuẓ n yisebtar
anwa i ten-icergen  d
nabil  d racid i yufan deg-sen yiwen n uffir ur yebɣi ara ad t-ẓren wiyaḍ  ṭṭfeɣ rray ad kemmleɣ taɣuri-ines wa ad ǧǧeɣ i umbaɛd taqsiḍt-a n yisebtar yettucergen
maca uqbel tlaq-iyi yiwet n lqehwa ara yessafgen fell-i leqriḥ n uqerru i yi-yeṭṭfen
ruḥeɣ ɣer tnawalt ddmeɣ aberrad n lqehwa ur nurad ara seg wacḥal n wussan
walaɣ llan lkisan d uḍebsi d tɣenjawin umsen
ad yexzu rebbi tiffenyent i d-yeɣlin fell-i ussan-a ineggura  ad ten-sirdeɣ azekka ssbeḥ
ḍeggreɣ afus-iw mebla axemmem ɣer umkan ideg ttaǧǧaɣ tabwaḍt n lqehwa yeẓḍen dɣa imir-n kan i d-mmektaɣ ǧǧiɣ-tt d tilemt tasebḥit-a ttuɣ ur d-uɣeɣ ara tayeḍ d tajdiḍt
ad yenɛel rebbi allaɣ-agi i sɛiɣ
d acu ara xedmeɣ tura mi yeɣli yiḍ yerna lehmum-is ɣef tuyat-iw  anda ad d-afeɣ taḥanut yeldin ad i yi-yesenzen tabwaḍt n lqehwa deg wuḍan-a yessewḥacen ideg tteffren medden deg yixxamen-nsen mi ara yeɣli yiṭij terwiḥin d wayla-nsen  qqimeɣ uggaden ttxemmimeɣ ɛerqent-iyi irkelli ɣerqeɣ deg lkas n lqehwa ɣef ur nelli
uɣaleɣ sakin ɣer usalun ttxemmimeɣ amek ad xedmeɣ akken ad d-qḍuɣ azekka-nni ayen ixussen i uxxam
ddmeɣ tazmamt yellan ɣef ṭṭabla s wurfan kecmeɣ ɣer texxamt-iw
ufiɣ ameṭreḥ-inu yexreb irkelli yeqqim am wakken i t-ǧǧiɣ tasebḥit
d ayen uɣaleɣ d amɣar ur zmireɣ ara ad beddeɣ ɣef uxxam-iw
yessefk fell-i ad nadiɣ ɣef yiwet n temɣart ara yelthun s lecɣal-a acku ma teqqim liḥala akka ad yuɣal uxxam-iw d addaynin ideg ad ɛececcen yiɣerdayen
ẓẓleɣ ɣef umeṭreḥ kemmleɣ taɣuri 
ɣuct 
uɣaleɣ-d iḍelli seg yiwen n yinig ukmir i yi-yewwin ɣer unẓul n tmurt
ruḥeɣ d yasin ɣer sseḥra ad nẓur
ɛebdelǧabar
d lǧar n xalti-s i yettẓuru seg wasmi meẓẓi deg udcir n  kalitus 
yenna-yi-d yasin yessen
ɛebdelǧabar d yal yiwen seg yiɛeggalen n twacult-is seg zik
yenna-yi-d daɣen yenwa ad yexḍeb uletma-s tameẓyant
twala xalti-s yemma-s n teqcict teqbel maca yettraǧu tuffɣa n gma-s seg lḥebs akken ad iruḥ ad tt-yexḍeb s wudem unsib
ula d nekk ssneɣ ɛebdelǧabar
yella yettas-d seg teswiɛt ɣer tayeḍ ad ɣ-d-yefk kra n temsirin ɣef usɣan deg lǧameɛ n nnur
d yasin i t-yettmagaren yettɣimi yid-s segmi ara d-yaweḍ alamma yuɣal
yernu ur iḥebbes ara iseqsiyen ɣef usɣan ɣef tsertit d temsal niḍen wehmeɣ seg wansi i ten-id-yettawi
ɛebdelǧabar yesɛa lhiba ladɣa s lqedd-ines aɣezzfan aččamar-ines ameqqran i yesbeɣ s lḥenni d uqendur-ines amellal
teṭṭef-it temsulta deg meɣres yezrin wwin-t sakin ɣer yiwen n lḥebs deg sseḥra
yemma-s tebɣa ad t-tẓur maca argaz-is yugi ad yeddu yid-s
yeḥḍer yasin mi s-yesla teccetkay i xalti-s dɣa yessumer-as ad yeddu yid-s acku ula d netta yejemm ameddakkel-is d uselmad-ines
ɛebdelǧabar
maca nniya n yasin d tayeḍ yebɣa ad yesmil ɣur-s ul n yemma-s n teqcict-nni i yebɣa ad yexḍeb
yessefhem-iyi-d daɣen ɛebdelǧabar d aqcic ayiwan gar waṭas n tullas kra deg-sent zewǧent sɛant dderya
baba-s iɛewweq ur yeẓri ara acu ad yexdem sdat n tigawin n mmi-s
ur as-yaɛǧib ara lḥal mi yekcem ɣer ukabar n yineslemẓra acku ittekka deg tuddsa n yimjuhad iqdimen n tegrawla n teslullit n tmurt
taseglut-a teǧǧa-t ad yeṭṭef amkan ameqqran deg tsirt n lkalitus ideg ixeddem ɣas akken ur yessin ara ad iheǧǧi ula d yiwen n usekkil n ugemmay
aṭas n yimeddukkal i yesɛa gar yimjuhad iqdimen ttɛawanen-t yal tikkelt mi ara yeḥwaǧ kra
ɣef waya yessaweḍ ad yebnu axxam d ameqqran bu-sin n yinnagen
yenna-d daɣen yasin ula d argaz n xalti-s d yiwen seg yimjuhad iqdimen mačči yiwet n tseglut i d-yewwi  akal isufar n lebni s ssuma irexsen urag n taksi i yefka i yiwen seg warraw-is d tɣawsiwin niḍen ḥala rebbi i yeẓran d acu-tent
mi iyi-d-yessumer yasin tikti n yinig ɣer sseḥra qebleɣ imir-n kan mebla axemmem
d tagnit i ufiɣ akken ad ffɣeɣ seg usatel n uxxam i yi-ixenqen
nnuɣeɣ d uletma ɣef yiselsa i tettlus d rrwaḥ-ines ɣer yillel anda i tessucuf d yirgazen
tewɛer tettḥuddu ɣef yizerfan-is am temcict i yettḥaraben ɣef warraw-is imecṭaḥ mgal yal amihi
ɣef waya uɣaleɣ ur as-heddreɣ ara maḍi
ma temmeslay yid-i neɣ asuter deg-i ad as-d-aɣeɣ kra n tɣawsiwin ttarraɣ iman-is ulac acu i sliɣ
deg tazwara tella tetḥettit tettales i usuter-ines acḥal d abrid
qrib i as-uɣeɣ awal maca ttaṭṭafeɣ iman-iw ssawḍeɣ ad beddeɣ deg wudem-is tikwal s tsusmi tikwal niḍen s tuffɣa seg uxxam
yiwet n tikkelt tessekcem-d yemma iman-is  ruḥ aɣ-d i uletma-k ayen teḥwaǧ
nniɣ-as  ayɣer ur tettruḥu ara nettat s timmad-is akken ad d-taɣ ayen i as-yehwa 
tenna  kečč d argaz teshel fell-ak tuffɣa ma d nettat 
nniɣ  nettat d acu-tt 
tenna  nettat d tameṭṭut tebɣiḍ ad twaliḍ uletma-k tettawi tettarra sdat n lǧiran 
nniɣ  ayɣer ur thedreḍ ara akka mi tettruḥu weḥd-s ɣer yillel am urgaz neɣ illel yebɛed ɣef wallen n lǧiran 
tessusem yemma ulac acu i yi-d-tenna
tikkelt taneggarut ideg temmeslay yid-i uletma ur as-rriɣ ara awal tergem-iyi ulac acu i yi-teǧǧa
maca ɣas akken susmeɣ ṭṭfeɣ iles-iw
dɣa tuɣal ula d nettat ur iyi-d-thedder ara
akka xir
ulac acu i as-nniɣ i baba ɣef yinig-inu
ẓriɣ ur iḥebbes ara s yiseqsiyen-nni n temsulta yernu deg taggara maḍi ad yeddem lfiṭu deg wudem-iw
tidet tigedlin-ines neɣsent seg wasmi kecmeɣ ɣer tesdawit maca ussan-a aql-aɣ deg yimuras
d acu ad as-iniɣ ma yesseqsa-yi-d ɣef tnila n yinig-inu yernu ẓriɣ ad iyi-yesseqsi  nniɣ-as kan i yemma-s mebla ifutas
mi iyi-yesseqsa sani leḥḥuɣ nniɣ-as 
 ad dduɣ d yasin ɣer twacult n yemma-s deg temnaḍt n tubiret
ad neqqin sin neɣ kraḍ n wussan d aya

tmuqqel-iyi-d s wallen ččurent s lḥanna tedɛa
rebbi ad iyi-yeḥrez wa ad yili yid-i deg yinig-inu
inig yeḍra-d deg yiḍ
teqleɛ yis-neɣ lkar ɣer lmeɣreb abrid srid ɣer unẓul
tegla-d yemma-s n ɛebdelǧabar s snat n tqeftin annect ilatent ẓẓayit mačči d kra
faqeɣ seg tazwara ččurent s yal ssenf n wučči d yiselsa
yiwet tewwi-tt i mmi-s ameḥbus ma d tayeḍ thegga-aɣ-tt-id i nekkni deg-s akk ayen i yettcedhi wul n umessikel
d tikkelt tamezwarut i walaɣ xalti yamina
d tameṭṭut d tazurant d talemmast deg lqedd telsa yiwen n lḥiǧab d aqehwi terra ɣef wudem-is yiwen n laɛǧar d amellal
tessenmer-aɣ aṭas tedɛa-aɣ s teɣzi n laɛmer mi neqbel ad tt-nsaɛef deg yinig-agi ukmir
lkar teččur s yimessukal tuget deg-sen seg unẓul ttwaɛeqlen s uglim-sen aras iqendyar-nsen imellalen d yizegzawen d ccac ɣef yiqerra-nsen
tuget deg-sen d irgazen ma d tilawin drus deg-sent
amur ameqqran tewwi-ten tnafa mi tebda lkar tikli
tessaɛya-ten tmanaɣt s zzhir d wuguren-ines
ma d nekk ur heggaɣ ara iman-iw i yiḍes
ul-iw ččuren-t tuggdi d cckukat ur ihenni ara
bexlaf yasin i yettbin d aḥewwes i yettḥewwis deg teftist
udem-is yennecraḥ ur yeḥbis ara ameslay
nuɣ imekwan n deffir n lkar
qqimeɣ tama n ṭṭaq akken ad sedhuɣ iman-iw
maca kulci iruḥ deg rrayeɛ ssaɛa umbaɛd yeɣli yiṭij beddat deg temnaḍt n ceffa ideg tebda lkar caterwal deg yiberdan yettin am tella yizerman newweḍ imir-n ɣer ubrid yettawin ɣer temdint n blida
abrid yettawin ɣer lemdiya ssneɣ-t mliḥ acḥal d abrid i t-uɣeɣ mi ttzuruɣ laɛmum-iw asmi meẓẓeyeɣ uqbel ad yegzem d baba assaɣen d yimawlan-is seg wasmi temmut jidda
d idurar iɛlayanen yeččuren s yisekla d tẓegwa yessekcamen tuggdi ɣer wul
deg kra n yimeḍqan ɣileɣ tura ad tegrireb yis-neɣ lkar deg yicerfan-nni tettaṭṭaf-iyi tergagayt
dɣa ttmuquleɣ ɣer yimessukal niḍen ttafeɣ-ten rekden ulac acu i yuggaden
imir-n kan tettuɣal-iyi tebɣest yetthenni lxaṭer-iw ttkemmileɣ sakin askud deg yiɣeẓrawen yessefqaɛen
teḥbes lkar acḥal d abrid ɣer tserglin n yiserdasen
ad d-yali yiwen n uɛeskriw ad yessiked mliḥ deg-neɣ ad yelḥu armi d talemmast n lkar ad yessuter lekwaɣeḍ seg kra n yimessukal ad ten-imuqel kra n lweqt ad ten-yerr i yimawlan-nsen sakin ad yameṛ anehhar n lkar ad ikemmel abrid-is
mi d-newweḍ ɣer yimi n tewwurt n tgennarit taɣezzfant neḥbes ɣer yiwet n tsergelt n temsetla taɣelnawt
sadren-d irgazen qelben-aɣ irkelli walan sakin lekwaɣeḍ-nneɣ yiwen yiwen
iweṣṣa-aɣ yasin ur nettmeslay ara ɣer yiswi n yinig-nneɣ
nemtafaq ɣef yiwet n tririt
yezwar umestul deg yasin
yerra-as yebɣa ad iẓur mmi-s n tǧaret-nneɣ yeqqimen daxel n lkar i iruḥen ɣer lɛesker
sakin yesseqsa-yi-d ula d nekk
nniɣ-as kan yid-s i lliɣ
yessaked-iyi mliḥ
uggadeɣ ciṭuḥ
yella acu i icukk neɣ d tiririt-inu ur as-naɛǧib ara  ssdeɣ ɣef tuɣmas-iw zziɣ tamuɣli-inu ɣer teẓgi-nni i yi-iqublen iruḥ ad
maca amestul-nni yerra-yi-d lekwaɣeḍ-inu yesseqsi argaz niḍen i ibedden tama-w
neqqim s ibeddi nessusem ugar n uzgen n ssaɛa armi kfan anadi d uqelleb deg leḥwal-nneɣ sakin serḥen-as i lkar ad tekemmel abrid-is
deg tazwara lliɣ selleɣ i kra seg lehdur n yasin akked tin ara yuɣalen d taḍeggalt-is
tamuɣli-inu tezga ɣer berra tettwali deg tẓegwa yettɛeddayen sdat-i ad as-tiniḍ d asaru ɣef ugama i ttwaliɣ
maca yeɣli-d ṭṭlam s temɣawla uɣaleɣ ur ttwaliɣ acemma
dɣa terra-yi tmara ad d-mmeslayeɣ d urfiq-iw
tameṭṭut-nni tebda tettezzem deg mmi-s ɛebdelǧabar 
 ur fhimeɣ ara d acu-tt tineslemt-agi i bɣan at-yiččumar-agi
seg wasmi d-nlul nekkni d inselmen
ulac win i ɣ-igedlen taẓallit uẓumm neɣ rrwaḥ ɣer lḥiǧg
yernu ur tettuɣ ara lxir n ddula i ɣ-d-yefkan i nekk d urgaz-iw tagnit ad nḥiǧǧ baṭel
amer mačči d nettat urǧin ad nizmir ad nẓur imekwan uɣrisen d uẓekka n umazzan-nneɣ ucbiḥ muḥemmed taẓallit d sslam n sidi rebbi fell-as
acḥal d abrid i ulseɣ imeslayen-a i mmi ɛebdelǧabar
yeqqar-iyi-d  imeslayen-a meqqrit ɣef tmeṭṭut i yexleq
rebbi akken ad tḍuɛ argaz-is wa ad tbedd ɣef lumur n uxxam d urebbi n warraw-is
ma timsal n usɣan ɛnan-t kan irgazen
yenna-d  tineslemt mačči kan taẓallit d uẓumm d lḥiǧǧ
yettmeslay-iyi-d ɣef tcerɛit tineslemt ineṭṭeq sakin s kra n yimeslayen meqqrit ɣef wallaɣ-iw
ayen i fehmeɣ nekkini win yebɣan ad yili d ineslem yeṭṭef deg tẓallit-ines yeṭṭaxer i leḥram
yernu ur cukkeɣ ara yella lmumen ur nxeddem ara amgared gar leḥlal d leḥram
argaz-iw ɛebdelqader i ijerben ddunit i ixulḍen medden yenna-d d tasertit i xeddmen d tuffra i tteffren deffir n usɣan
wigi daɣen d imeslayen meqqrit ɣef wallaɣ-iw ameẓyan
zgiɣ deɛɛuɣ rebbi akken ad yessebɛed ccer ɣef mmi
ul-is zeddig ur iḥemmel ara ccer i wiyaḍ
ayɣer ad t-awin ɣer lḥebs deg unẓul n tmurt 
ulac leḥbus deg ugafa  deg yiḍ-nni amcum yeḍra-d ayen ur iqebbel laɛqel n lmumen
sfeqɛen-aɣ ad ten-yessefqeɛ
rebbi
ad as-tiniḍ d ineḍliben i nella
zzin-d i uxxam deg tnafsa n yiḍ qrib i ɣ-rẓan tawwurt amer ur iɣawel ara urgaz-iw ad tt-yeldi
rẓan lḥerma n uxxam ad ten-yenɛel
rebbi
yeɛreḍ urgaz-iw ad sen-yegdel anekcum dɣa iḍegger-it yiwen n umestul akin qrib i t-yesseɣli ɣef lqaɛa
yenna-asen urgaz-iw belli d yiwen seg yimjuhad iqdimen ur sɛin ara azref ad kecmen s yiɣil s axxam-is
yerra-as yiwen seg-sen amer s tidet yiwen seg yimjuhad iqdimen i telliḍ tili trebbaḍ mmi-k ɣef uqader n yimjuhad d yimeɣrasen tili ur ireggem ara amjahed ameqqran i yessekren tagrawla akken ad tidirem ass-a deg telwit n tmunnent
imir-n kan iḍal-d mmi seg texxamt-is yenna-as i umestul-nni  amesbaṭli-agi amer s tidet d amjahed ameqqran tili ur yeqbil ara ad yeqqim ɣef ukersi mačči d ayla-s wa ad yekkes i uɣref izerfan-is
yerra-as umestul-nni  d kečč i d aɣella n ccwaṭen yebɣan ad samsen tamurt n yimeɣrasen d tegrawla
ɣiwlet ṭṭfet-t cuddet-as ifassen-is
ẓeḍmen fell-as kraḍ n yirgazen ṭṭfen-t seg yiɣallen-is
mmi ur ten-yuggad ara iqubel-iten s tebɣest d trugza
yenna-asen  ad dduɣ yid-wen sani i wen-yehwa aneft-iyi kan ad lseɣ iselsa-inu
maca imelɛunen-nni deggren-t ɣer berra n uxxam s uqendur n yiḍes
iḍ-nni isemmeḍ lḥal ula d ageffur yekkat
uzzleɣ ɣer texxamt-is ddmeɣ abalṭu-ines n tegrest ḍefreɣ-t ɣer tkamyunt i yettraǧun deg uzniq
acḥal i yethenna wul-iw mi t-walaɣ yettllusu abalṭu-ines uqbel ma ad yeqqim gar yirgazen niḍen ttwaḥebsen am netta
yethenna wul-iw mi walaɣ imeḥbas niḍen
mačči weḥd-s i yella
ur neṭṭis ara iḍ-nni
neqqim deg usalun armi i d-yaden lefjer amur ameqqran n wakud nessusem deg-s
acu i nezmer ad nexdem anagar tasusmi d yimeṭṭawen  ihedden-iyi urgaz-iw mi iyi-d-yenna ad isiwel seg uzekka i kra seg tmussniwin-ines ad sserḥen i
ɛebdelǧabar deg wussan i d-iteddun
maca yuzzel ɣef wulac
ahdum ameqqran ur yessaweḍ ara ad iẓer ula d amkan ideg yella
aṭas n wawal yuzzlen ussan-nni ɣef tfekkiwin yentutren i ttafen yimdanen ɣef yiri n yiberdan
uggadeɣ ad nɣen mmi wa ad t-ḍeggren deg teẓgi
yiwen n wass yenna-as yiwen n umdan i urgaz-iw imeḥbas-nni wwin-ten deg tazwara ɣer lkazirnat sakin ceggɛen-ten ɣer leḥbus yellan deg sseḥra
yuɣal-iyi-d usirem d yiḍes zgiɣ ttakiɣ-d deg tlemmast n yiḍ keccmeɣ deg kra n leḥsabat ur sɛin ara taggara
yal mi ara kkreɣ ad ẓalleɣ deɛɛuɣ
rebbi ad t-iyi-d-yerr d amuddir
hatan yesla-d rebbi i ddeɛwat-inu

tessusem temɣart-nni tamuɣli-ines truḥ ɣer  lebɛid
ahat temmekta-d kra n ccfawat ɛzizet fell-as neɣ tessugun taswiɛt-nni n temlilit d mmi-s i nfan ɣer lqern n ddunit
kra n lweqt kan temmeɣ tsusmi ɣef umkan
sakin yenṭeq yasin ɣur-s ula d netta yessexdem kra n yimeslayen meqqrit ɣef wallaɣ n tmeṭṭut-nni n lxir
yuɣal ɣer usentel i iḥemmel lxilafa tineslemt yerna-d fell-as tacerɛit d leqran i ilaq ad ilin d aɣbalu ayiwan i usaḍuf d ubeddi-ines mgal tugdut d yisuḍaf yessuffɣen imdanen i yettwali d lkefr d tuffɣa seg ubrid n usɣan d tikta niḍen uɣeɣ tannumi selleɣ-asent deg wagguren ineggura
ḥusseɣ-as i xalti yamina taɛya seg yimeslayen-ines maca ur teẓri ara amek ad as-tini ḥbes
tetthuzzu kan aqerruy-is sakin tenna-as   suref-iyi a yasin mmi ɛyiɣ ur ṭṭiseɣ ara mliḥ iḍ yezrin 
terra lximar-ines ɣef wallen-is teḍleq iman-is thegga iman-is i yiḍes
yessusem yasin kra n lweqt
imuqel-iyi-d akken ad ikemmel lehḍur-is
maca dewreɣ aqerruy-iw ɣer ṭṭaq uɣaleɣ i tikkelt niḍen ɣer tikta d ccfawat-inu
neffeɣ seg yiberdan n udrar ḥebsen yihuccan i ɣ-yesduqqusen i ɣ-yessafagen fell-aneɣ iḍes
s laɛqel kan ters-d tsusmi gar yimessukal uɣaleɣ selleɣ kan i ssut n umsuddu
seg teswiɛt ɣer tayeḍ gezzment tiftilin n temdinin d tuddrin i nzegger tikta-inu ttarrant-iyi ɣer tilawt
d tafat i ittekksen ṭṭlam ɣef yiṭrutwaren ilmawen tikwal ɣef kra n i yimessukal
sakin tewwi-yi tnafa
tessaki-yi-d xalti yamina s tyitwin s tiɣmert-ines tessawal-iyi s yisem-iw
ldiɣ allen-iw ɣef tafat n tefrara d lḥess i xeddmen imessukal yettheggin iman-nsen ad rsen
tamersit d agni d ameqqran n yijdi i iqublen yiwen n lebni yunzen yettwasebɣen s yini azegzaw
neɛzel iman-leqhawi yeldin tiwwura-nsen nneɣ deg yiwet n teɣmert nettemseqsi s wallen-nneɣ d acu i ilaq ad nexdem
d yasin i yellan d amnir d netta i yessnen kulci
uqbel ad yenqer yiṭij s yiẓenẓaren-ines n unebdu yufa-aɣ lḥal nerkeb yakan lkar niḍen akked ukkuẓet n twaculin niḍen i d-yusan seg temnaḍin niḍen ad walin arraw-nsen yettwaḥebsen
lkar d taqdimt terreẓ irkelli tettembawal ayeffus aẓelmaḍ ad as-tiniḍ tura ad tenneqlab
allaɣ-iw mazal itezzi ur ṛwiɣ ara iḍes
lḥal yeḥma mliḥ d ayen i yettkemmilen i ɛeggu
sani terriḍ tamuɣli-inek ad k-id-imager wakal yeččuren s yidɣaɣen yesɛan ini n yijdi ticci i d-ttakken qerrḥent mliḥ allen n umdan
tessers-aɣ lkar deg yiwet n taddart tameẓyant tuget n yixxamen-is bnan s yiẓra d wakal ur yemxalaf ara ini-ines ɣer yini n yijdi i as-yezzin
nessers kan iḍarren-nneɣ ɣef yijdi iruḥ-d ɣur-neɣ yiwen n urgaz yettlen deg yiwen n uqendur d azegzaw udem-is iɣumm irkelli anagar tiṭṭucin-is tiberkanin i yettbinen yeɛreḍ ad ɣ-iɛiwen
yeẓra acu i ɣ-d-yewwin ɣer tɣiwant-ines
ur ɣ-yeǧǧi ara lweqt i tuttra
nerkeb deg yiwet n d taqdimt terreẓ irkelli
tenṭeq yemma-s n ɛebdelǧabar imeṭṭawen xenqen taɣuct-is 
d acu-t umkan-a anda i k-ceggɛen a mmi  amek i zemren ad idiren yimdanen deg lqifar am wa 
terra-as yiwet n tmeṭṭut 
am wakken tettwaliḍ a uletma  ad as-tiniḍ tamurt s lekmal-is ur tesɛi ara leḥbus akken ad ten-nfun ɣer lqern n ddunit-a 
yessekcem yiwen n umɣar yeqqimen deg taggara n lkar iman-is
lbaṭel-a yeɣleb win n temharsa
gma d ccix n lǧameɛ yettẓalla s medden yessefham-sen adlis n rebbi deg temsirin n wass n lǧumuɛa ɣas akken ḥebsen-t nfan-t ɣer lqifar-a
yal yiwen yebɣa ad yemmeslay yeḥma wawal gar twaculin ɣef wayen yeḍran i mmi-tsen
yal yiwen iḥar ad yales i teqsiḍt-ines ad tɣileḍ qrib ad tesserɣ iles-is dɣa ifaṛes tagnit ad tt-id-yessusef ɣer berra
yessedha-yi uskasi yeḍran gar-asen dɣa ttuɣ azɣal d teɣzi n ubrid
lḥebs yezga daxel n lkazirna n yiserdasen deg tlemmast n yiwen n ugni n yijdi i d-yezgan ddaw n yiwet n tsili n yiẓra iwumi yezzi yileẓwi
kra n yixxamen bnan-ten s yiẓra d uqermud lbaqi d iqiḍunen n yiserdasen uɣen yakk amkan wwḍen ddaw n tsili
wwin yiserdasen yettɛassen ɣef tewwurt lekwaɣeḍ-nneɣ irkelli qellben tiquftin d tbalizin
sakin yessekcem-aɣ yiwen n userdas ɣer yiwet n tesqift yedlen s lḥila yessuter deg-neɣ ad nerǧu
bdan imeḥbas ttawḍen-d wa deffir wa s tazzla allen-nsen ttnadint ma d-ɛeqlen yiwen seg yimawlan-nsen
rrant tumert ɣef temliliyin-a azmumeg d wudmawen uḥzinen i d-yeddan yid-i tasebḥit-a
yiwet n tmeṭṭut mi twala mmi-s ileḥḥu-d ɣur-s tserreḥ-as i teɣratin
leswat n yimẓuren ččuren amkan simmal ttnernin ur cliɛen ara deg yiserdasen i zzin i tesqift
ɛebdelǧabar yusa-d gar yineggura
ibedd yasin deg umkan-is yebda yettwehhi-d s ufus-is
teṭṭef-it yemma-s gar yifassen-is tɛenneq-it sakin tenna-as   tamayt i
yakuc lḥamdu lillah i yesɣezfen deg tudert-iw akken ad k-waliɣ sdat n wallen-iw
nefren sakin yiwen n umkan neqqim ɣef yijdi allen-nneɣ irkelli zzint ɣer ɛebdelǧabar
yeḍɛef mliḥ iban-iyi-d am wakken yennerna deg lqedd
ur teḥbis ara yemma-s seg yiseqsiyen ɣef tudert-is deg umkan-a ɣef wučči i itett twehha-as-d sakin ɣef tqufet i as-d-tewwi tebda la s-tḥesseb deg lesnaf n wučči i as-d-tewwi
ma d ɛebdelǧabar yeqqim kan yettɛawad bxir i yella ulac acu i t-ixussen anagar imawlan d yimeddukkal
yeḥka-as s tewzel ɣef uneqqel-ines seg lkazirna ɣer tayeḍ seg tkamyunt ɣer tayeḍ uqbel ma t-rren daxel n yiwen n usafag aserdasan i t-yewwin srid ɣer sseḥra
ulac deg yimeslayen-is later n tuzzma n usḥissef neɣ n kra n ddɣel yenna-d kan ayen i as-iḍerrun d lebla i d-yekkan sɣur sidi
rebbi akken ad ijerreb lɛibad-is yumnen yis-s d wid yettḥuddun ɣef usɣan-ines
tirza-nneɣ ur tɛeṭṭel ara aṭas
umbaɛd mi nsellem fell-as yenna-as yasin 
ad d-nuɣal deg waggur i d-iteddun ma yebɣa rebbi
yerra-as ɛebdelǧabar 
ur seɛyu ara iman-ik a gma yasin  ur nettɣimi ara dagi i lebda
aql-aɣ bxir lḥemdu lillah lmeḥna-nneɣ qrib ad tfak
yezmer lḥal ad ɣ-serḥen deg kra n lweqt
tenna-as yemma-s s lferḥ 
ncallah a mmi  ncallah
nemfaraq sakin
yuɣal ɛebdelǧabar ɣer uqiḍun-ines s laɛqel ileḥḥu s yisuraf iẓẓayanen imal ɣer tama n ufus i yeddmen taqufet neṭṭafar-it s wallen-nneɣ almi i iɣab irkelli
nufa lkar mazal tettraǧu deg-neɣ deg uzɣal anehhar-ines yekkumec ɣef yijdi iɣum iman-is s kra n ubeḥnuq ur yekfi ara i tfekka-ines tuḍɛift
udmawen n yimẓuren nnecraḥen ilsawen-nsen ur ḥbisen ara seg umeslay
yettwakkes fell-asen lhemm i yesberken ussan-nsen
wwin yid-sen isallen yelhan s wayes ad sferḥen iɛeggalen n twaculin-nsen i yettraǧun tuɣalin-nsen s lxuf uggaden ad d-uɣalen ɣur-sen s yir lexbar
tuɣalin wezzilet ɣef rrwaḥ ur neɛyi ara mliḥ
nuɣal ɣer tmersit n temdint sakin neṭṭef lkar n yiḍ i yettawin ɣer
lezzayer tamanaɣt
ɛyiɣ mliḥ bɣiɣ ad ṭṭseɣ
ǧǧiɣ yasin yettawi yettara deg umeslay d tin ara yuɣalen d taḍeggalt-is ma d nekk tewwi-yi tnafa
serseɣ tazmamt n nabil
d wigi d isebtar ineggura yuran
yefka-yi-d uɣmis aṭas n yisallen ɣef nabil ɣef tikta-ines d yimeddukkal-is maca ulac acu i ɣ-d-yenna ɣef tegnatin d usatel n tmenɣiwt-ines
ddmeɣ tazmamt-nni i tikkelt niḍen ḥekkreɣ mliḥ deg yisebtar yettucergen
anwa i ten-icerrgen  cergen-ten acku ččuren s yisallen ur ilaq ara ad ten-nẓer  neɣ akken ad ten-sxedmen deg temsal niḍen ur sɛin ara assaɣ d usentel-a  amek ara ẓreɣ  ad mmeslayeɣ d racid ahat yufa-ten gar leḥwal n mmi-s
ɣlint-d twuɣa ɣef ɛin-el-kerma d tirni
ad s-tiniḍ msefhament d yiwen n cciṭan ad kksen ɣef wudmawen n wid ssneɣ tumert d lferḥ
ula d nekk kecmeɣ deg yiwet n tbuciḍant n uxemmem tugi ad iyi-teǧǧ ula yiwet n tegnit tameẓyant n usirem
tizlellit tamezwarut i d-yeɣlin fell-aneɣ ɛlaɣila d tin i yuɣen tameṭṭut n umeddakkel-iw racid
mi d-wwḍeɣ ɣef tesɛa d nnefs n ssbeḥ ufiɣ-t yettraǧu deg-i deg tnarit-inu
taneflust-inu tessen-it yernu weṣṣaɣ-tt yakan ad teǧǧ imidawen-inu gar-asen racid ad ganin deg usalun ameẓyan yellan daxel n tnarit-inu
d attagen s uglim d iqehwiyen zzin-d ɣef yiwet n ṭṭabla taddayt rsen fell-as kra n yiɣmisen d tesɣunin  ɣef uɣrab tella yiwet n temkerḍit tamecṭuḥt deg-s kra n yidlisen n usaḍuf n tsekla d umezruy
tirza n racid ttilint s umata timeddiyin acku d tirza n umeddakkel ur sɛint ara assaɣ maḍi d uxeddim
keffuɣ ccɣel-iw s temɣawla tserriḥeɣ i yimectariyen-inu ttarraɣ ikaramen deg ṭṭerf ad nekcem deg kra n yiskasiyen ur nesɛi taggara sakin ad neffeɣ ɣer lqehwa neɣ ad nruḥ ad nḥewwes s ṭumubil armi newweḍ ɣer ubrid n yillel
faqeɣ liḥala-ines ur tessefraḥ ara
d ameddakkel-iw ẓriɣ melmi yennecraḥ yefreḥ melmi yeḥzen yekkufer qrib ad yeṭṭerḍeq
ur t-seqsaɣ ara
sreḥbeɣ kan yis-s meslayeɣ-as ɣef yisallen ineggura i ɣriɣ deg yisebtar imezwura n yiɣmisen i d-yewwin irkelli ɣef uṭerḍeq n ṭumubil yendin ɣer tewwurt n umraḥ n lkazirna deg temnaḍt n laxdariya
maca ur yebdi ara am wakken ixeddem zik rregmat deg yirebraben ineslemẓra i yellan deffir n uhuddu n tmurt d usenger n yiɣermanen imeɣban ulamma d imsulta neɣ d iserdasen
ma ijiniralen yellan deffir n twaɣit-a ttidiren deg tɣermin ulac win ad ten-yawḍen
ayen i yi-yeswehmen deg-s yebda ameslay s usuter n usuref ɣef tirza-a i d-yusan ɛlaɣila
tigi mačči d leɛwayed-is
imir-n kan faqeɣ teɣli-d fell-as tawaɣit
nniɣ 
urɛad swiɣ lqehwa-inu
kker ad nruḥ ɣer si rabeḥ ablidi ad aɣ-yeẓẓem snat n leqhawi ad aɣ-yeldin allen-nneɣ wa ad safgent fell-aneɣ nadam
yewwi-k-id rebbi deg lweqt
ɣur-i yiwen n wugur yessafeg fell-i iḍes bɣiɣ ad ak-t-id-mmleɣ limmer ad iyi-twelheḍ ɣer yiwet n tifrat 
deg lqehwa urɛad neqqim isuɣ bab n lqehwa bu yiwen n uɛebbuḍ akkenni i ibedden deffir n ukuntwar-ines n usɣar yeferfec irkelli ɣef uxeddam-ines  ay aqcic wali d acu ad swen  el-asatida -nni ɣiwel
yewwi-aɣ-d uxeddem-nni sin n yifenǧalen n lqehwa

ldiɣ aɣmis allen n umeddakkel-iw ttbinent ɛyant nniɣ 
d acu bɣan tura wigi  bennun ddula tineslemt ɣef tfekwin n lmeggtin d yimeṭṭawen n tuǧǧal d yigujilen 
imuqel-iyi-d racid yenna-yi-d s yiwet n taɣect
nettaki-d yal ass ɣef yisallen n tmenɣiwin asṭerḍeq iqudaḥ ahuddu yuysen 
d acu ad nerǧu seg yiderwicen-a  nefɛen kan i uɣizi n yiẓekwan d leqraya n leqran-nsen ɣef lmeggtin
bennun anazir-nsen dagi akken ad qenɛen imdanen s lfayda n lǧennet-nsen dihin
d acu lfayda n umeslay tura  tterka nnig n yiqerra-nneɣ taburdit ddaw n yiḍarren-nneɣ
am wakken iyi-tenniḍ deg kra n wussan  uḥricen ḍebbren lfiza smenɛen iqerra-nsen rewlen ɣer yuruba d marikan
ma d nekkni
yessusem yessider i uqerruy-is
ur inul ara afenǧal-ines n lqehwa
muqleɣ-t kra n lweqt
ziɣ ameddakkel-iw yuɣal d amɣar
iban-iyi-d am wakken yennerna uferḍes-ines yečča amur ameqqran n uqerruy-is
udem-is yenjer-it ukmac tezzi-as tzegzewt i wallen-is
tettbiniḍ-iyi mačči bxir i telliḍ tasebḥit-a
ad as-tiniḍ d aseqsi-inu i yettraǧu akken ad yessuffeɣ lqerḥ yellan deg wul-is
tameṭṭut-iw attan gar tudert d tmettant deg ssbiṭar
skecmeɣ-tt iḍelli
qqimeɣ din almi d tnasfa n yiḍ maca ur d-tuki ara
amek i yeḍra waya  tikkelt taneggarut i tt-walaɣ deg-s tban-iyi-d ulac acu tt-yuɣen
sufella kan
lliɣ ttraǧuɣ ad teɣli tazmert-is wa ad taweḍ ɣer liḥala-a
seg wasmi yemmut nabil tuɣal ur tett ara
ad as-tiniḍ tuqem asunded ɣef wučči
acḥal d abrid i tt-nebbheɣ belli tafekka-ines tuɣal d aglim ɣef yiɣessan
maca tetthuzzu kan tuyat-is ur iyi-d-teqqar acemma
teggugem tuɣal ur tettmeslay ara
ulac taɣawsa i tt-icudden ɣer tudert
ad as-tiniḍ tebɣa ad tenɣ iman-is
ur ttɛawad ara imeslayen-a a racid
tameṭṭut-ik d lmumen teẓra tinɣiman deg usɣan d leḥram
ur cukkeɣ ara tettara deg uqerruy-is timsal yecban ta
tamettant n mmi-s ayiwan d ddeq qessiḥen yewɛer ɣef umdan ad as-yesber
ula d yemma temmut kra n yiseggasen umbaɛd n tmenɣiwt n gma lmilud
urǧin teḥbes imeṭṭawen fell-as ulac tagnit ideg ur t-id-tbedder ara
ula d nekk xedmeɣ ayen iwumi zemreɣ yernu tuɣ-iyi meẓẓeyeɣ deg tallit-nni akken ad tettu leḥzen-ines ad tettu ciṭuḥ seg ubdar n gma wa ad tidir am nettat am yimdanen niḍen
yemma terfa mliḥ ɣef wid yenɣan mmi-s
tdeɛɛu-asen s unazir tessutur deg sidi rebbi d lewliya ad as-rren ttar ulamma deg laxert
zgiɣ qqareɣ-as mačči ḥala nettat iwumi yemmut mmi-s d ilemẓi
akka i tga ddunit tamettant tezga tella gar yimdanen
maca tettara-yi-d s wurfan  
lmilud ur yemmut ara s lmut n rebbi
lmilud nɣan-t
ur sen-ttsamaḥeɣ ara la deg ddunit wala deg laxert
amer d aṭṭan i t-yenɣan tili qebleɣ s tikci n rebbi maca d timenɣiwt i t-nɣan ad ten-iḥaseb rebbi fell-as wa ad ten-yesserɣ deg lqaɛ n unazir am wakken serɣen ul-iw 
ul-is uḍɛif ur yessaweḍ ara ad yesteḥmel dɣa yeǧǧa-tt uqbel ad tessiweḍ ad temḍel leḥzen-ines
yernu ur tettu ara tameṭṭut-ik tuḍen s ukunsir ahat d aṭṭan-a i tt-yessawḍen ɣer liḥala-a
ahatḥkiɣ-as i umejjay kulci
yenna-yi-d ayen yezwaren tura d asuffeɣ-ines seg ssriɛ
sakin ad nwali aṭṭan-ines n lkunsir
deg sin n wussan ineggura walaɣ-tt tcudd aqerruy-is s umendil mi t-seqsaɣ tenna-yi-d d aqraḥ kan n uqerru mačči d lḥaǧa
nniɣ-as ad kem-awiɣ ɣer umejjay terra-yi-d dayen tekreh isufar d sbiṭarat
uɣaleɣ ur as-heddreɣ ara aṭas
yeqqur uqerruy-is tettarra kulci ɣer wul-is ur iyi-tettarra ara ula d awal
iḍelli tasebḥit ffɣeɣ ɣer ssuq ad d-qḍuɣ ayen i ixussen i uxxam mi d-uɣaleɣ ufiɣ-tt teɣli ɣef lqaɛa n tnawalt tesreɛ
rucceɣ-tt s ciṭuḥ n waman limmer ad d-taki
mebla lfayda
ssawleɣ i yisexsayen nnan-iyi-d takerrust-nsen teffeɣ ad d-tawi imejraḥ n yiwen n ubaxix yeḍran deg ubrid yettawin ɣer yillel
regmeɣ-ten nitni d tkerrust-nsen
siwleɣ i lǧar-iw ad iyi-iɛiwen
s tmara tameqqrant i nessaweḍ ad tt-nawi ɣer ssbiṭar
yenna-yi-d umejjay  d ssker i as-yeɣlin ɣef waya i tesreɛ
fehmeɣ seg kra n lehdur iyi-d-yenna belli liḥala-ines ur tessefraḥ ara
kker tura ad nruḥ ɣer sbiṭar ahat tuki-d tura
nufa tameṭṭut n racid teṭṭes ɣef yiwen n umeṭreḥ deg texxamt n usaki taqerɛunt n usirum tettwaɛelleq ɣer tama tayeffust rran ɣef wudem-is yiwen n wallal yettarran nnefs
beddeɣ akked racid sdat n ṭṭaq n zzǧaǧ i aɣ-iferqen nettwali deg-s s wallen n leḥzen ulac acu nezmer ad as-nexdem
tekcem yiwet n tfermlit tbedd sdat-s kra n lweqt tessefqed allalen-nni teqɛed tduli-ines teffeɣ sakin seg yiwet n tewwurt tameẓyant
neqqim deg umkan-nneɣ d isusamen ɛerqent-aɣ irkelli ur neẓri ara ma neqqim din neɣ ad neffeɣ ad neǧǧ amkan acku nella din neɣ ur nelli ara ulac acu ara ibeddlen deg liḥala-ines
tisin n snat seg temdukkal-is ssuffɣent-aɣ seg lmerta-a
tehder yiwet deg-sent d racid
jebdeɣ iman-iw nniɣ-as 
ad k-rǧuɣ deg ṭumubil
deg tilawt bɣiɣ ad ffɣeɣ s temɣawla seg ssbiṭar-a
lerwayeḥ n yisufar qessiḥen i yemmɣen ɣef umkan iɣraben-is yettusebɣen s yini azegzaw ḍuren-iyi xenqen-iyi
ɣawleɣ tikli ffɣeɣ ɣer tebḥirt n sbiṭar ad cummeɣ azwu azedgan ad d-rreɣ nnehta ad tɣileḍ ddaw n waman neɣ daxel n texxamt yeččuren s wabbu i lliɣ
ẓriɣ d yiwet n liḥala tanefsit i yi-yeṭṭafaren seg wasmi meẓẓeyeɣ ulac acu xedmeɣ akken ad thenniɣ seg-s
nnernan urnan-inu mi suggneɣ iman-iw d amuḍin ẓẓleɣ ɣef yiwen n umeṭreḥ deg yiwet n texxamt seg texxamin tuḥzinin
iban ad mmteɣ deg yiḍ amezwaru
tezga yemma teqqar-aɣ-d mi ara d-tebder tamettant   win i iḥemmel sidi rebbi yettawi-t deg yiḍes 
ula nettat tewweḍ laɛfu n rebbi deg tnafa-ines
deg yiḍ-nni sliɣ i yiwen n ccxir yessewhem-iyi kra maca ur faqeɣ ara d acu-t
qqimeɣ ttḥessiseɣ s laɛqel armi sliɣ i yemma tettcehhid s yiwet n taɣect d tafessast
kkreɣ s lxelɛa maca ufiɣ tezwar-iyi tmettant tewwi-tt
hucceɣ-tt s zzur suɣeɣ
tuɣal d tafekka taqqurant
qqimeɣ ɣef lqaɛa serḥeɣ-as i yimeṭṭi
ttruɣ ɣef baba d yemma ttruɣ ɣef tgujelt-inu yernu mazal-iyi d ameẓyan
kkreɣ qemmceɣ-as allen-is
rǧiɣ ladan n lefjer xebbreɣ lǧiran i tt-imeḍlen
mi ḥkiɣ taqsiḍt-inu i yirgazen n udcir nnan-iyi-d yezmer d ul-is i iḥebsen
temmut yemma tameɣbunt s uneḥbus n wul
kra n ddqayeq kan tessuffeɣ tarwiḥt
ssarameɣ ad mmteɣ am wakken temmut yemma taɛzizt akken ur ttneɛtabeɣ ara am tmeɣbunt-a yeṭṭsen tura deg texxamt n usaki
qrib ukkuẓ n yiseggasen aya nettat d tazzla seg ssbiṭar ɣer wayeḍ
tenneɛtab tesseɛya yid-s argaz-is
maca anwa i izemren ad yefren amek d melmi ad yemmet  ulac win yeẓran anta tamurt ideg ara yaweḍ laɛfu n rebbi
ussan-a tamettant tettezzi-d nnig n yiqerra-nneɣ
anta tamettant i yifen tayeḍ  s tersast deg wul ad ak-yawin ɣer umaḍal niḍen deg kra n tsinin neɣ s tɣimit deg yiwet n texxamt deg yiwen n sbiṭar uḥzin ideg tettganiḍ tisin n tmettant dɣa ad tebdu tettnefcic fell-ak wa ad tettmesxer fell-ak  ad tessutreḍ deg-s ssbeḥ tameddit ad d-tas ad ak-tawi yernu ɣas akken ur ak-d-tettara ara awal
dɣa ad d-tafeḍ iman-ik terra-k tmara ad tesxedmeḍ allalen niḍen ad ak-ɛiwnen am uneḥbus ɣef wučči ara yesseɛyun tafekka i yeckunṭḍen ɣer tudert n i yeǧǧan tuggdi seg waṭṭan yessekrafen lebda
d ad yerr talast i tudert-is s tinɣiman s yiwet n tersast  d tabɣest neɣ d tudayt  d tasḍa neɣ d lexdeɛ i tudert i t-imagren s inzikmiren  anwa ad iyi-yemmlen tiririt  d acu ara xedmeɣ ma ur tessaweḍ ara tfekka-inu ad texdem akken ilaq  ad ḍefreɣ abrid i yuɣ
 neɣ ad serseɣ ifassen-iw ad uɣaleɣ d alelluc gar yifassen n yimejjayen ara iyi-sxedmen deg temsirin-nsen  tafekka-inu iṭij anezwi yeḥma maca
yessaki-yi-d racid seg tikta-inu tuḥzinin s ubeddi-ines sdat n tewwurt n ṭumubil yenna 
tanemmirt-ik d tameqqrant a si ɛebdelqader nekk ad qqimeɣ dagi uɣal ɣer tnarit-inek ẓriɣ aṭas n lecɣal i k-yettganin ad ak-in-siwleɣ tameddit-a
ar tufat
ur yerǧi ara tiririt-inu
yeṭṭef abrid n tebḥirt n sbiṭar i iqublen asbad n ṭumubilat
deg tilawt ur ufiɣ ara acu ad as-iniɣ
ula d nekk yenṭeḍ-iyi leḥzen
tban-iyi-d tudert d tamessast ur tesɛi ara lbenna ulamma ass-nni yelha lḥal d teqqim d tasemmaḍt
ssiɣeɣ amseddu ṭumubil tebda ambiwel ɣer tewwurt n umraḥ akken ad teffeɣ racid seg tama-s ihegga iman-is ad yeqqim ɣef yiwen n ukersi ddaw n yiṭij deg tebḥirt n sbiṭar
ffɣeɣ seg ssbiṭar deg ubrid bdiɣ suguneɣ iman-iw ẓẓleɣ ɣef tsili n temẓi-inu ddaw n yiṭij aḥmayan ṭṭafareɣ s wallen-iw affug n uẓerẓur selleɣ i učewčew i yuɣen yal amkan
ctaqeɣ i taddart-iw anda i yi-gezmen timiḍt nniɣ ilaq ad tt-ẓureɣ yiwen n wass deg wussan i d-iteddun
uɣaleɣ ɣer tnarit ɣriɣ kra n yikamaren mmugreɣ-d kra seg wid i yi-wekklen ad ten-ḥuddeɣ
maca ugur n
yusef ɛeyyaci d wayen sliɣ sɣur ɛebdelḥamid ɣef teqsiḍt n umsaltu fateḥ ben slama d umidaw-ines d gma-s aḥeddad ur nban ara yuɣal-d ɣer tidmi-w ur iyi-ǧǧin ara ad kemmleɣ axeddim-iw
tifrat ad waliɣ si aḥmed akumisar n temsulta
ẓriɣ ad d-afeɣ ɣur-s kra n yisumar yelhan
ufiɣ-t ibedd d yiwen seg yimidawen-ines tama n i d-usiɣ ddruj n tewwurt n uxxam n temsulta
yenna-d s uqesser s taɣect-ines tazurant 
lliɣ ttnadiɣ ɣef yiwen ara i yi-xelsen imekli yewwi-k-id rebbi deg lweqt
ihi ad nruḥ ɣer si
ɣef waya
ɛebdelḥamid ajijli d acu tenniḍ deg yiwet n ddubbara taqerḥant 
ddqiqa kan ad n-uɣaleɣ
yekcem s temɣawla ɣer uxxam n temsulta
uɣaleɣ ɣer ṭumubil-inu qqimeɣ ttraǧuɣ
kra n ddqayeq kan hata yuɣal-d iḍegger iman-is ɣef ukursi tama-w 
ɣiwel ḥerrek iman-ik laẓ igezzem iẓerman-iw
yesla mliḥ i teqsiḍt-iw yeskef tajɣimt n lqehwa yenna-yi-d 
tefreḍ fell-i yakk isallen-a imihawen a si ɛebdelqader
ɛerqent-iyi irkelli nniɣ-as ad xemmemeɣ ciṭuḥ uqbel ma xedmeɣ kra
tamsalt n tkerḍa n yixxamen tessewhem-aɣ mliḥ
deg tazwara aṭas n ccikayat i aɣ-d-yewwḍen sɣur n yiɣermanen nnan-aɣ ttwakren yixxamen-nsen mi llan d inabayen
nexdem tisestanin ilaqen
nerna lɛessa deg yiḍ
maca ɣas akken ur newwiḍ ara ɣer yiswan-nneɣ
tikerḍiwin-a ḥebsent umbaɛd weḥd-sent qrib i neɣleq akaram
kečč teẓriḍ takerḍa tuɣal ɣer temsulta d tamsalt ur nesɛi ara azal ameqqran sdat n rebrab
d acu d azal n tkerḍa sdat n tmenɣiwin aserɣu d uhuddu  qrib i nettu tamsalt amer ur aɣ-d-yessawel ara yiwen n umdan s tilifun yenna-aɣ ɛebdelkrim buɛebdellah aḥeddad tḥanut mi nekcem nufa din yesnuzu isɣunen yettwakren
nruḥ ɣer tḥanut nufa-tt teɣleq
nḥewwes nqelleb fell-as deg uxxam n yimawlan-is ur t-nufi ara
nufa iman-nneɣ nettuḥettem ad nerreẓ tawwurt n isɣunen yettwakren neɣ ayen i d-yegran
newwi-d imawlan-nsen iban-d anwa i ten-yukren
nqelleb mliḥ fell-as ulac amkan i neǧǧa acku d netta i d amnir ayiwan i izemren ad aɣ-yessiwḍen ɣer yimeddukkal-is
yenna-yi-d yiwen seg yimsulta mi iwala imawlan-is nnan-as-d usan-d irgazen s yiselsa n yimsulta ẓeḍmen ɣef uxxam-nsen deg yiḍ wwin mmi-tsen ur ẓrin sani
iban ur numin ara ayen i aɣ-d-nnan
nenna-as d tiyita kan i bɣan ad wwten deg-neɣ
neɣ ma ulac nenna-as yezmer d imeddukkal-is i iheddren akka akken ur netcukku ara deg-s neɣ ahat d imeddukkal-is imakaren i t-yenɣan imi ur msefhamen ara ɣef uglaf
nekkni seg tama-nneɣ nɣil yuli s adrar yedda d trebbuyaɛ timeselḥin
asmi d-nufa tafekka-ines neɣleq akaram
ula d anɣa yeqqim mebla tifrat ur neẓri amek i teḍra neɣ anwa yellan deffir-s
a si aḥmed temmeslay-d tɣamsa deg wagguren-a ineggura ɣef tkerḍa n yimdanen sɣur yirgazen s yiselsa unsiben n temsulta neɣ n temsetla
ẓriɣ ur tettuḍ ara aql-aɣ ddaw n usaḍuf n ṭṭrad d ugdal n usikel yernu imeẓla n tɣellist deg tuffra i xeddmen tikkwal ttafen-d ifukal i tigawin-nsen yeffɣen abrid n lqanun s ṭṭrad i tettidir tmurt
ur cukkeɣ ara truḥ-ak temsalt-a  icenfiren-is yeskef sakin tajɣimt niḍen n lqehwa-ines
temsulta aqerruy-is
ihuzz ukumisar n ikerrec
kečč d amastan teẓriḍ axir-iw amek leḥḥun yimeẓla n tɣellist
nekk dagi ssefrakeɣ kan yiwen n uxxam n temsulta i yettḥebbiren ɣef laman n yiɣermanen nxeddem iwumi nezmer akken ad ten-nḥudd seg lbaṭel d uqhar
asaḍuf amedya yegdel fell-aɣ anadi n uxxam mebla ttesriḥ sɣur n uwkil n tegduda
ur nezmir ara daɣen ad neḥbes albaɛḍ mebla tasunḍa sɣur uxxam n teɣdemt ḥala ma nwala-t yexdem tigawt yeffɣen abrid n lqanun
imeẓla n tɣellist mačči d tirebbuyaɛ yeffɣen i lqanun
seg tuɣḍaḍin timendawin-nsen aseḥbiber d uqader n yisuḍaf ur ttarran ara ɣef wanɣa s wanɣa niḍen
d acu lferq yellan ihi gar-asen d trebbuyaɛ n yineḍliben  akka i fehmeɣ tawuri n umsaltu akka i xeddmeɣ axeddim-iw iwakken ur yettili ara umgared gar-as d swayes umneɣ
ma d tamsalt-a n usaḍuf n ṭṭrad d lɛesker yellan d aɣella n tidet
lɛesker ibedd ɣef wumi nessawal zik s tɣellist taserdasant beddlen-as tura isem akken ad yuɣal d tanmehla n umlan d tɣellist
ameẓlu-a d ilelli ɣef temsulta ixeddem ddaw n tmurt ula d taɣdemt ur tesɛi ara azref fell-as
ɣef waya aql-iyi am keččini ur ẓriɣ ara acu yellan daxel n tsenduqt-a taberkant neɣ d acu i txeddem neɣ d acu i tenwa ad texdem i tmurt ma d lxir neɣ d ccer
d nitni i yeṭṭfen rray ad xedmen tifranin sakin walan ilaq ad tent-ḥebsent
d nitni i yesṭaxren aselway wwin-d aselway amaynut suffɣen-d asaḍuf n ṭṭrad d ugdal n usikel
aql-iyi am keččini amen-iyi qqareɣ iɣmisen seqsayeɣ iman-iw ma yella ayen qqareɣ d tidet neɣ d tikerkas
seqsayeɣ daɣen iman-iw ɣef yiɣbula i sen-yettakken isallen-a yessewḥacen
yuzzel wawal d akken aṭas n yineɣmasen xeddmen d yimeẓla n umlan
ur neẓri ara anwa i yessexdamen wayeḍ  ineɣmasen xeddmen akka akken ad senzen iɣmisen-nsen wa ad jemɛen idrimen deg lbankat  ma d imeẓla n umlan iswi-nsen  d asuffeɣ ɣer tmetti i tikta i sen-yehwan 
d ṭṭrad n yisallen d umlan ulac deg-s maḍi imenzayen alsawen kulci yebna ɣef tkerkas d yisallen mebla lsas
ayɣer ayen i iḍerrun ɣur-neɣ d ṭṭrad n yisallen kan neɣ d ṭṭrad iwumi nugi ad nsemmi wa ad nini d acu-t 
ḍerrunt tedyanin yessewḥacen deg yal temnaḍt n tmurt u kečč ɣas akken d akumisar n temsulta ulac acu teẓriḍ am kečč am yiɣermanen niḍen 
d tagi d tilawt a si ɛebdelqader nuɣal am  seksu ddaw n texsayt 
ɛerqent-aɣ irkelli armi nuɣal ur nxeddem ara lferq gar wakraren d wuccanen
d akraren irkelli d uccanen tidet uyseɣ dayen
ttxemmimeɣ ad awiɣ tastaɣt-inu ad ɛezleɣ iman-iw seg lmusayeb d twuɣa i aɣ-yessefqaɛen yal tasebḥit u trennu-aɣ lhemm
d wagi i nessaram irkelli
maca anda ad naf amdan-agi n telwit anda nezmer ad nesɛeddi ussan-nneɣ ineggura deg lehna 
ayen i d-teqqareḍ d tidet
tawacult-iw tesɛa akal deg yidurar n blida mačči d aṭas maca iwulem i tastaɣt n wid yellan am nekk
maca tirebbuyaɛ tinselmin timselḥin irkelli
ad ak-d-iniɣ bdant ttaɣent amkan din ḥekkment nehhrent deg yimezdaɣen-is ttekksent-asen ula d ayla-nsen
kra n twaculin bdant rewwlent uggadent ad ɣlint tullas-nsent gar yifassen n trebbuyaɛ-agi i tent-yettawin d teklatin
ma d wid i yugin ad ǧǧen akal-nsen refden leslaḥ akken ad ḥudden ɣef wayla-nsen
u gma d yiwen seg-sen
tettwaliḍ deg-i ad uɣaleɣ yiwen n wass ɣer din  am win irewlen seg lḥebs yeɣli ɣer tewwurt-is
maca ad farṣeɣ tagnit tamezwarut akken ad ẓureɣ amadaɣ n temẓi-w
acḥal i cedhaɣ lerwayeḥ n tẓegwa d umeslay d yimawlan-is
yessusem si aḥmed yerra-d nnehta
neḥma deg wawal nbeddel asentel dɣa yerwel seg lhem iɣef d-usiɣ
seqsaɣ iman-iw ma yella si aḥmed yeqqar-d tidet mi iyi-d-yenna ur yeẓri ara acu i iḍerrun neɣ d tarrayt i yessexdem akken ad yerwel ɣef yiseqsiyen iɣef yewɛer ad yefk tiririt ma ulac ad yaf iman-is yessuffuɣ uffiren n twuri-ines ara yessamsen isem n tuddsa ideg ixeddem
uɣaleɣ ɣer usentel seg teɣmert niḍen
i umsaltu fateḥ benslama d mmi-s n ɛayn-el-kerma d yiwen seg yimezdaɣ n udcir n  brarik  yernu d ameddakkel n uḥeddad ur nezmir ara ad t-nwali akken ad nissin tidet 
yezmer lḥal maca anwa-t wagi i izemren ad t-yerdun 
nekk ur sɛiɣ acu ara k-xedmeɣ
ur ttraǧu ara deg-i ad refdeɣ ula d yiwen n uḍaḍ neɣ ad neṭqeɣ ula s yiwen n wawal ɣef usentel-a
tamezwarut amsaltu-agi i d-tbedreḍ ur yelli ara deg umeẓlu-inu
wwḍen-iyi-d kra seg yisallen-is s ugacur
ittekka deg trebbuyaɛ yettuxessen deg unekcum arurdan i usefreq n temsbaniyin ameẓlu-a d amunan fell-aɣ
ayen ẓriɣ fell-as wwin-t akked yiwen seg yimidawen-ines seg ɛayn-el-kerma ɣef yir tikli-nsen
nnuɣen sin n yirgazen-a daxel n lkazirna yernu amer ur skecmen ara imidawen niḍen iman-nsen tili yeḍra ubaxix
d yiwen seg yimeddukkal-is i yi-d-yewwin taqsiḍt-a fell-as ula d netta d mmi-s n temdint-a d amaswaḍ yid-i i ixeddem yessuter deg-i ad iliɣ d amnay n lxir gar-as d unemhal n lkazirna akken ur t-ttawin ara s amkan niḍen
ɣef umennuɣ yufa-d ifukal s liḥala iwaɛren ideg yettidir  yir tanezduɣt baba-s d amuḍin berru n tmeṭṭut-is umbaɛd kra n wagguren n zzwaǧ-ines  maca uzzlen wussan ulac acu i as-xedmeɣ
amennuɣ-nni d urfiq-is ahat ɣef uglaf n tkerḍa 
ahat maca amek ad nẓer  yaxi nniɣ-ak-d deg tazwara amsaltu-nni wis sin i nɣan deg ssuq n  miksik  d acrik-is deg tkerḍa
ula d anɣa-a yeqqim mebla tifrat
sefḍen-t irkelli deg rrebrab
ahat d yiwen seg trebbuyaɛ tinselmin i t-iɛussen sakin yenɣa-t akken ad as-yaker tameẓyant-ines
tagi d taqdimt sxedmen-tt yimjuhad imezwura asmi bdan neqqen deg yimsulta d yimestal ifransiyen akken ad asen-kksen leslaḥ-nsen
lemden warraw-nneɣ tamsirt seg deg unmenɣi n temdint n lezzayer
i umsaltu wis kraḍ  ahat d netta i yennuɣen d fateḥ
benslama  tarrayt
ḥala rebbi i yeẓran
ahat d amsaltu-nni i nɣan 
tamsalt teḥwaǧ tasestant
tidyanin-a irkelli ḍrant deg kra n wussan mqaraben mliḥ
tamsalt-a teshel maḍi
yezmer ad tt-nwali deg wannar
ih maca tɣileḍ sin n yimdanen-a ɣas nnuɣen armi qrib i wwḍen ɣer tmenɣiwt ad qqiren s uffir-nsen  isɣunen yettwakren nufa-ten ɣer uḥeddad tafekka-ines nufa-tt tentuter ɣef yiri n ubrid
ḥala netta i yellan d inigi ulac wayeḍ
yella yinigi niḍen ɛebdelḥamid gma-s n uḥeddad
tebɣiḍ ad d-tawiḍ arebrab ad yeched mgal yiwen n umsaltu 
afukel-a i yi-d-yefka yesgugem-iyi
ur ufiɣ ara acu ad as-iniɣ akken ad ḥuddeɣ ɣef tikti-inu
deg tilawt mačči d tamsalt n umsaltu amakar i iceɣben lbal-iw
yewwi-aɣ umeslay ɣer kra n temsal ɛeddant tidmiwin-nneɣ
deg i yi-teqsiḍt-inu yeɛnan nekkini s timmad-iw  ambiwel-inu deg yiḍ ɣer yiwen n umkan ideg teffer tarbaɛt n ɛebdelǧabar
d tuggdi d lemḥadra  ur ẓriɣ ara d tamsalt tewɛer mliḥ ur bɣiɣ ara ad sweqɛeɣ iman-iw seg tazwara
nniɣ-as d yusef ɛeyyaci d ɛebdelḥammid buɛebdellah i d-yusan ɣur-i yiwet n tikkelt kan s axxam deg yiḍ
teɣli-d yiwet n tsusmi d taẓayant gar-aneɣ
qqimeɣ kan sekkfeɣ deg lqehwa-inu
d acu i tettwaliḍ a si aḥmed d acu ara s-iniɣ i uneɣmas amerwal ma iruḥ-d ɣur-i tikkelt niḍen  ttuɣ s ddemma kra n yifutas
ad d-irandi kan i teɣdemt axir-as
qenneɛ-it s waya
win irewlen seg lḥebs ulac azref i yesɛa kulci ibedd deg udem-is
ula d nekk sliɣ am kečč yella yiwen n usaḍuf i ttheggin uwsawen ara yessurfen i yirebraben ara d-isubben seg udrar ad randin i yiɣallen n laman
ad seqsiɣ ɣef temsalt-a akken ad sɛuɣ ugar n yisallen
nwiɣ ad as-mmeslayeɣ ɣef wayen d-yegran seg lexyuḍ n teqsiḍt-inu
imeslayen imezwura ulɣen ɣef yiles-iw maca ɣas akken ulac acu xedmeɣ susmeɣ
tella yiwet n taɣect i d-yeffɣen seg daxel-iw tbedd deg wudem-iw
ayɣer ad ḍeggreɣ iman-iw ɣer umdun yeččuren s yizerman  i wakken ur ttqirriɣ ara s wuffir-inu beddeɣ nniɣ-as ad ruḥeɣ s abduz
mi d-uɣaleɣ ufiɣ si aḥmed ibedd yettmeslay d bab n usečču xelseɣ ayen nečča neffeɣ
uqbel n lmeɣreb uɣaleɣ ɣer ssbiṭar
ruḥeɣ srid ɣer tesga n usaki ad waliɣ sani tewweḍ liḥala n tmeṭṭut n
racid
mi wwḍeɣ ɣer tawwurt n tesga terra-yi-d yiwet n temɣart ɣer deffir d timsizdegt tella tetsiyiq agens
iɛedda wakud n tirza a si muḥemmed eǧǧ-iyi ad seyqeɣ amkan deg lɣerḍ-iw agens yezga yumes tettawim tettaram dagi issebbaḍen-nwen ččuren d aluḍ neɣ d akal u anemhal yezga yekkat deg-nteɣ belli d nekkenti ur nxeddem ara ccɣel-nteɣ
uɣaleɣ srid ɣer ṭumubil-inu
racid ulac-it
ad ruḥeɣ s axxam-is ad nadiɣ fell-as
mazal ur kcimeɣ ara ɣer tnarit-inu armi i yi-d-tmuger tneflust-inu s usali uqsiḥ 
tesliḍ s usali a 
brarḥent wallen-iw qqimeɣ ttmuquleɣ kan deg yicenfiren-is ttraǧuɣ melmi ad td-enṭeq wa ad iyi-d-tini d acu-tt twaɣit-agi tamaynut yeḍran
akumisar n temsulta nɣan-t tasebḥit-a sdat n uxxam-is
si aḥmed  d awezɣi  anwa i am-d-yennan akka 
akka i heddren akk medden tameddakkelt-iw tezdeɣ deg yiwen n uzaduɣ ur nebɛid ara ɣef win ideg yezdeɣ ukumisar
txeddem d tanawart deg umeẓlu n tebzert
tura kan i tt-id-mugreɣ deg ubrid tleḥḥu s axeddim-is
mazal ur as-yekkis ara lfeqɛa
tenna-yi-d tesla i tiyitwin n rrsas seg uxxam-is
d tikkelt tamezwarut ideg tesla i ssut n rrsas sdat-s
mi tella thedder yid-i teqqim tettwali kan ɣer tama tayeffust d tama taẓelmaḍt
tenna-yi-d d at yiččumar i t-yenɣan
nettat ulac acu twala
maca aṭas seg lǧiran-is walan irebraben seg ṭṭwiqan d yibalkuten-nsen
sɛan aččamar lsan iqendyar
win i ijebden fell-as d awezzlan deg lqedd d aberkan
tenna-yi-d temddukkelt-iw iwumi ibeddel wudem yuɣal d awraɣ tettmuqqul ɣer uyeffus d uẓelmaḍ seg tuggdi d yiwet seg tǧartin-ines i as-yennan deg wussan-agi ineggura twala aberkan-nni awezzlan yeddawar gar yizadaɣen d yiwen seg warraw n udcir
ineḍliben ddawaren sdat n tewwura-nneɣ nekkni neṭṭes ur neẓri acemma
nnɣan-t d kraḍ seg yiɣallen n laman daxel n ṭumubil ukren-asen leslaḥ rewlen
anwa ad aɣ-iḥudden imi tamsulta s timmad-is ur tezmir ara ad tḥudd ɣef yiman-is 
tamayt i yakuc lḥamdulillah imi baba d watmanten-iw ur llin ara d imsulta
deg waggur yezrin nɣan yiwen deg ssuq n  miksik  deg ddurt iɛeddan nɣan seddis deg ṭṭerf n temdint  ad yester rebbi tameddit  wigini teḍra-asen am lmektub ulac win i izemren ad ibedd deg wudem-sen neɣ ad asen-yerwel
feqɛeɣ mačči d kra yekref yiles-iw ur ssawḍeɣ ara ad d-suffɣeɣ ula d yiwen n wawal
ǧǧiɣ taneflust-inu tessuffuɣ tuggdi izedɣen ul-is kecmeɣ ɣer tnarit-inu
rriɣ deg uqerruy-iw i kra n lweqt kan tiwlifin n temlilit-nneɣ n yiḍelli
mazal ttwaliɣ si aḥmed lmendad-iw itett u yettmeslay s yiwet n taɣect tazurant
subḥanllah i yettbeddilen kulci deg yiwen n wass
iḍelli kan tuɣ-it yedder yettheggi isenfaren i yimal-ines  ass-a yuɣal d tafekka taqqurant ad yeẓẓel snat n lmitrat ddaw n wakal ad yuɣal d učči i yiwekkiwen ula d imdanen ad ččen aksum-is
serseɣ iman-iw ɣer wattag tiwlifin n yiḍelli mazal-itent ttemyeckaḍent deg wallaɣ-iw
isallen yessefqaɛen ɣellin-d fell-i d tirni
tuggdi n tneflust-inu tesɛa llsas  anwa ad aɣ-iḥudden imi temsulta s timmad-is ur tezmir ara ad tḥudd ɣef yiman-is  d wigi ihi mraw n yiseggasen n tmettant d uhuddu i aɣ-yettraǧun umbaɛd mi nesɛedda mraw n yiseggasen n  i tudert yelhan  i jeggren s lbanan d uguglu n  deg wussan yezrin kan yeɣli
nabil s tersast ur neẓri ara amek i tewweḍ ɣer tfekka-ines tuḍɛift
d tinɣiman s tidet am wakken i d-nnan yimejjayen i walan tafekka-ines  neɣ yella wuffir ur neẓri ara d acu-t 
deffir-s kan yeḍra ubaxix-nni n tkamyunt n yimeḥbas ideg ttwanɣan seddis n yimdanen
nekk s timmad-iw ufiɣ iman-iw leḥḥuɣ deg tlemmast n yiḍ zzuɣuren-iyi ɣer yifri n yimnafqen selleɣ i wayen ur yeettamen laɛqel
uɣaleɣ d taḥjurt n yiwen n uzrar n tedyanin yessewḥacen ur nettwali ḥala deg ssinima teɛna kan timura niḍen baɛdit fell-aneɣ
tura ur lliɣ ara d imferreǧ kan am wakken lliɣ zik-nni qqimeɣ ɣer deffir ttaḍsaɣ ɣef lemḥayen n wiyaḍ skerkren-iyi mebla lebɣi-inu ɣer wannar n umennuɣ amek ad tili taggara-inu
ad yester rebbi tameddit
hatta ula d nasira tesreɛ yezmer lḥal urǧin ad d-taki ad teǧǧ argaz-is weḥd-s d uḥzin ur yeẓri d acu ad yexdem mi yewweḍ ɣer tmeddit n tudert-is
ẓureɣ-t iḍelli deg uxxam-is
ufiɣ-t yeḥzen yuyes
ruḥeɣ ad t-wasiɣ s umeslay ɣef kra n yisental bɣiɣ ad ilin baɛdit ɣef leḥzen maca yewhem deg-i tikkwal yettara-yi-d s tsusmi tikkwal niḍen yettara-yi-d s kra n tenfaliyin ur qqinent ara maḍi ɣer usentel i d-wwiɣ
ziɣ ur iyi-isell ara maḍi yella ihedder kan i yiman-is d tiyita qessiḥen i yečča daxel-is
ɛlaɣila kan mebla ma bniɣ fell-as yeṭṭerḍeq d imeṭṭwen
ssut-is qrib ad yeffeɣ ɣer berra
ugar n yimeṭṭawen i igezzmen tasa-w yekcem deg yiwen n ushetref ur fhimeɣ acemma deg-s anagar ismawen n mmi-s d tmeṭṭut-is d kra n wawalen i d-yemmalen belli ddunit-is txab neɣ ahat qrib ad tekfu
d acu lfayda n wawalen deg tegnatin am tigi  srewleɣ allen-iw fell-as susmeɣ qqimeɣ tzellimeɣ deg-s seg teswiɛt ɣer tayeḍ
seḍḥaɣ deg yiman-iw ad tɣileḍ d yir tugniwin i ttwaliɣ
am win yettwalin albaɛḍ ɛeryan
tuɣ-it ɛeryan d uḍɛif
lewsayef-agi ur ten-tettwaliḍ ara dima deg yirgazen
dayen yeɣli ulac acu i d-yeqqimen deg-s yessers ifassen-is ur yezmir ara ad ibedd mgal uḥemmal n yifrayen i t-yeẓẓmen i t-iqerḥen seg daxel seg wasmi yemmut mmi-s
tilin-inu thewwej-iyi mliḥ ulac lfayda deg-s d amuqel kan i t-ttmuquleɣ
ula d nekk bɣiɣ ad ruɣ ad as-tiniḍ d anṭaḍ n ubeḥri
qemceɣ allen-iw iwakken ur iyi-ɣellin ara yimeṭṭawen kkreɣ deg umkan-iw ruḥeɣ ɣer tzeqqa n usired sardeɣ udem-iw acḥal d abrid s waman isemmaḍen
uɣaleɣ ɣer usalun
ufiɣ racid mazal yessader i uqerruy-is yeṭṭef aqerruy-is d wudem-is deg yifassen-is yettru kan
qqimeɣ s ibeddi ttmuquleɣ deg-s s tmuɣli tuḥzint
xemmemeɣ ad as-iniɣ ad yeḥbes imeṭṭawen wa ad yekker ad yessired udem-is s waman isemmaḍen am wakken xeddmeɣ
ahat ad yerked wa ad d-yuɣal ɣer laɛqel-is
maca d tikti kan
ur ssawḍeɣ ara ad d-ssuffɣeɣ ula d yiwen n wawal
sakin mebla ma sellmeɣ fell-as lḥiɣ ɣer tewwurt ffɣeɣ seg uxxam-is deg wallaɣ-iw imelyunen n twilifin d tenfaliyin
deg yiḍ yezrin ur ṭṭiseɣ ara mliḥ
ɛawaz qqimeɣ ttneqlabeɣ kan deg wusu rnu-as tirga tiberkanin ideg mlalen yakk wudmawen-nni uḥzinen ula d udem n yemma tameɣbunt yella gar-asen
imir-n urɛad ẓriɣ belli ussan i d-teddun heggan-iyi-d tawaɣit iɣelben tiwuɣa yezrin fell-i
refdeɣ aqerruy-iw ɣer tneflust
tbedd luhi n lmitra ɣef wattagen ɣef yiɣallen-is aɛemmur n tewriqin
ɣur-k ass-a yiwet n tbeddi deg uxxam n teɣdemt
muqleɣ ɣur-s snemmreɣ-tt ssutreɣ deg-s sakin ad tessers akaram-nni ɣef tnarit
walaɣ ssaɛa yettuɛelqen deg lḥiḍ
tesɛa u rrbeɛ
ttuɣ irkelli azemz n tbeddi n ddurt n teɣdemt n uswir amezwaru
ddmeɣ akaram walaɣ kra n warraten  amgared yellan gar bab n yiwen n uxxam d aqdim d yiwen n ukerray i yugin ad as-ixelles lekra acku aṭas i yesref fell-as mi yekker ad t-iseggem
dɣa iwekkel-iyi bab n uxxam akken ad as-d-awiɣ izerfan-is
lethaɣ s wuguren i yi-yeḍran ttuɣ ad ɣreɣ akken iwata akaram-a
ad ssutreɣ awexxer
mačči d tamsalt iḥaren
nezmer daɣen ad d-naf amtawi mebla ma nɛedda ɣef unezzarfu
walaɣ imidawen-inu imastanen deg umraḥ n uxxam n teɣdemt llan deg kraḍ yid-sen ttqessiren s laɛqel kan udmawen-nsen ḥeznen
faqeɣ yewweḍ-iten usali n tmenɣiwt n ukumisar d yimɛiwnen-ines
ula d nekk ḥezneɣ maca ur iyi-terri ara tmara ad sbeggneɣ leḥzen-nni ɣef wudem-iw ladɣa ma ur iyi-teɛni ara tamsalt s wudem usrid
ur ḥezzneɣ ara ɣef medden irkelli
ma ulac ur yettisin ara imi-w azmumeg s ṭul n useggas
ixxamen n teɣdemt ččuren s twuɣa d lmusayeb
tuget n wid ikeccmen ɣer uxxam n teɣdemt ttḥulfun iman-nsen ttwaḥeqren dɣa ttaken-d ulac akken ad sbeggnen d acu i ten-iḍuren
ladɣa ɣer tlawin ttaččarent allen-nsent s yimeṭṭawen uqbel ad neṭqent s wawal amezwaru
mazal ur wwiḍeɣ ara ɣur-sen hata iɛeggeḍ buɛlam
saɛdun neɣ takebbanit n buɛlam i yisallen am wakken i as-ssawalen imidaw-nneɣ s usqecmeɛ acku yezga yettawi-d isallen imaynuten
tesliḍ s usali 
ih sliɣ yis-s iḍelli kan i lliɣ d umerḥum deg usečču n uǧiǧli
neqqim ugar n ssaɛa nettawi-d ameslay ɣef yal asentel
d argaz n lɛali ɣedren-t tanezzayt mi yeffeɣ seg uxxam-is
yal ass ɣef sebɛa n ssbeḥ tḥebbes ṭumubil n temsulta sdat n uzaduɣ ideg yezdeɣ deg wannag aneggaru akken ad t-tawi s axeddim-ines
nnan-d kra n yinigan mi teffeɣ kan ṭumubil-nni gar yizaduɣen ffɣen-d sin n yirgazen llan daxel n yiwet n ṭumubil i iḥebsen deffir n uzaduɣ i ten-iqablen
ayen yessewhamen ulac win i sen-ifaqen
yiwen deg-sen yesɛa yiwet n lmitrayet n ssenf n kalacnikuf ixaḍ ṭumubil-nni s tersasin
ibedd sdat n ṭumubil ur ssawḍen ad xedmen kra
mmuten imir-n kan
uẓan sin n yineḍliben-nni ɣur-sen ldin tiwwura n ṭumubil wwin yakk leslaḥ
sakin rewlen s ṭumubil-nsen ulac win yeẓran sani
yesseqsa yiwen seg yimestanen 
amek ad ẓeḍmen ɣef yimsulta s sshala am ta mebla ma zemren ad ḥudden ɣef yiman-nsen 
yerra-as-d buɛlam am leɛwayed-is s yiwet n taɣect n win yessnen yeẓran kulci
d lqella n termit d lqella n usileɣ ay ameddakkel wali kan lḥeṭṭa n yimsulta-nneɣ
d izuranen ččuren d tassemt ccɣel-nsen d aluɛej d uqhar deg yiɣermanen
win yelhan deg-sen ur yezmir ara ad yeḍfer yiwen n yilemẓi yesɛan snat n tmerwin n yiseggasen i yukren tasakuct n tmeṭṭut deg ubrid
ẓewren kan deg usqiqer deg yinehharen n yiṭaksiyen d yimsenza n lxeḍra d lfakya akken ad asen-kksen idrimen
yenna-d umastan wis sin 
d wagi i d ugur n temsulta deg tallit n talwit d uskenwu
aqhar tameḥqranit asemɣer n yiman d tukksa n yidrimen
 ḥala idɣaɣen ara d-yegrin deg wasif 
yewweḍ-d lawan n lemḥasba
win i tt-ixedmen ad tt-ixelles
d lɛib a ssaɛid i s-yenna buɛlam seɛdun
akumisar d argaz lɛali d uɣdim
ur qsiḍeɣ ara argaz-a beddat isem-is zeddig mliḥ nekk ttmeslayeɣ ɣef temsulta s umata
ɣur-wen irkelli iwezla n yiɣermanen yetcetkayen ɣef uqhar n yimsulta neɣ ala 
yal awal deg lawan-is ameslay ass-a ad d-yawi ɣef leḥzen daya kan
bedret lmeggtin-nwen s wawal aẓiḍan
maca ɣas akkenni eǧǧ-iyi ad ak-d-iniɣ belli timsulta ur tɛass ara iman-is ur tbeddel ara tikli-ines
wwten-ten ɛlaɣila ur bnin ara fell-as
ma nquren ɛayn-el-kerma d temdinin niḍen ad nwali takriḍt ur tt-tḥuz ara zik
wwḍen-aɣ-d kra n yisallen d akken tuget seg wid yeffɣen seg leḥbus n sseḥra ulin s adrar suddsen tirebbuyaɛ timselḥin akken ad rren ttar deg udabu i ten-ḍeggren deg bu-yikurdan am wakken texdem fransa d yimesdurar ideg ffɣen yimjuhad s waṭas
wagi d aferdis agejdan deg usnerni n tekriḍt n yirebraben-a
kesben yirebraben tirmit deg tmenɣiwt ma d timsulta teqqim tezzuɣur ibriren-ines seg wass ɣer wayeḍ
nniɣ-as tesɛiḍ lḥeqq
akumisar yella ileḥḥu mebla aɛessas mebla ma iɛass iman-is ad as-tiniḍ mazal-aɣ deg yiseggasen-nni n telwit
iḍelli kan ufiɣ-t ibedd ɣer tewwurt n uxxam n temsulta yettmeslay d yiwen seg yimidawen-ines iruḥ sakin yid-i weḥd-s ɣer usečču yernu ula d tameẓyant-ines swayes yezmer ad iḥudd ɣef yiman-is ur cukkeɣ ara yewwi-tt yid-s
yenna-d umastan amezwaru s yiwet n yennuɣnan 
d ayen yessewhamen ur tfehmeḍ acemma yal ass imegger rrsas timerwin n teɣtas isallen n usedrem n uhuddu d usṭerḍeq ttaččaren isebtar n yiɣmisen maca ɣas akken teqqim temsulta n ɛayn-el-kerma tettḥewwis ad as-tiniḍ deg tmurt n swisra neɣ deg tmurt n ssuwid i tella i nga nekkni s yimestanen nḥemmel ad
akka nemmeslay s laɛyaḍ wa ad nerdu imdanen
ahat mi neẓra taɣect tiwuɣa i iḍerrun deg tmetti-nneɣ nuɣal nettwali ccer d ddɣel deg yal amkan
maca si aḥmed yuklal awal aẓiḍan
ɣef waya skecmeɣ iman-iw nniɣ 
win ur nesɛi ara tuga deg uɛebbuḍ-is ur yettaggad ara times d tagi d liḥala n si aḥmed d amsaltu d uɣdim yeṭṭafar asaḍuf ur iḥeqqer yiwen
ur yeksib ula d yiwet n ṭumubil d anza belli ur yessexdam ara tawuri-ines akken ad yekseb idrimen am wakken xeddmen wiyaḍ
yenna-d buɛlam seɛdun 
amerḥum yella d amedya deg uxeddim-ines ad cehdeɣ ɣef waya
beddren-t-id ḥala deg lxir
bexlaf wiyaḍ i ijemɛen igerrujen deg kra n yiseggasen ad tɣileḍ d ifri n ɛli baba i ufan
yewweḍ-d ssut n umaray neɣ n uneflus n uxxam n teɣdemt i d-yeqqaren yebda yibeddi dɣa nruḥ wa deffir wa ɣer tzeqqa tameqqrant
tawacult n si aḥmed teṭṭef rray ad t-temḍel deg taddart ideg ilul
taddart-nni tameẓyant anda yebɣa ad yesɛeddi tastaɣt-ines gar umadaɣ-ines
aṭas n yimsulta yeddan deg temṭelt-ines
nruḥ d tarbaɛt
deg tazwara ugiɣ ad dduɣ ɣer tẓegwa-nni ideg yekkes laman
acḥal n yisallen yessewḥacen i aɣ-d-yettawḍen seg yidurar-nni akken ad aɣ-ssergigin seg tuggdi wa ad aɣ-gedlen anekcum ɣer-sen
yeffeɣ wawal belli d timnaḍin tilelliyin tḥekkem-itent trebbuyaɛ timselḥin teqher imezdaɣ-is d imesdurar d ikerrazen ur sɛin ara assaɣ d umennuɣ iḍerrun deg tmurt
d tudrin yezgan deg yidurar ulac deg-sent iɣallen n laman
la tamsulta wala tamsetla
ḥala tayunin n lɛesker i yeddawaren tikwal dinna
deg tilawt tayunin-a n lɛesker ur nfiɛent i ucemma
d tarbaɛt taɣezzfant d taẓayant n ṭumubilat d yikumya yeččuren s lɛesker i sluɣmen yiwen n usluɣmu s wudem n tiṭ deg tallit n telwit ur lmiden ara deg-s ulamma amek ad jebden s tmekḥal-nsen ugar n waya lemden kan tataktikt n ṭṭrad tamensayt
tura mi ufan iman-nsen deg yiwen n wannar udemkal-ines d idurar d tẓegwa acengu-ines d tirebbuyaɛ timselḥin yeffren deg yiɣeẓran deg yimudaɣ dɣa ad uɣalen iserdasen-agi iruḥen ad sɛeddin lɛesker-nsen d tiɣtas isehlen wa ad t-nɣen s tersast wa ad t-zlun
mi ara lḥunt tɣelmin-a deg yiberdan n yidurar ad tent-tesleḍ wa ad tent-twaliḍ seg mbaɛid
ɣef waya ttafen yimnafqen yakk lweqt akken ad ffren iman-nsen deg yifran-nsen ad rǧun kan melmi ad ɛeddin mebla ma uggaden kra
acḥal i ɣriɣ deg yiɣmisen ɣef tfextin i ndin yirebraben i tɣelmin-a n yiserdasen deg yiberdan n udrar yecban wigi kfant s yibaxixen ad tessedḥi seg-sen talsa
mi d-wwḍeɣ ɣer umraḥ n uzaduɣ akked buɛlam
seɛdun ayen ijebden lwelha-w d amḍan n yirgazen irefden leslaḥ
meqqrit ciṭuḥ deg laɛmer yernu iban ur llin seg temsulta neɣ seg temsetla wala seg yiserdasen
d iɣarimen kan tuget deg-sen ṭṭfen deg yifassen-nsen timekḥal n ssyada
usan-d deg snat n tkumya timeẓyanin seg ssenf n  mazda  am tidak i ssexdamen i tiɣin n sselɛa
ẓriɣ usan-d seg taddart n si aḥmed yiwet n taddart tameẓyant iwumi ssawalen sidi merzug
nɛezza sin n watmaten-is nsellem sakin ɣef yal argaz i d-yusan yid-sen
yiwen deg-sen yettak anzi i si aḥmed maca iqewwa ciṭuḥ fell-as
yelsa yiwet n lfista taqdimt n lɛesker yessers ɣef uqerruy-is yiwet n teɛmamt d tawinaɣit
cclaɣem-is ččan udem-is ɣur-s daɣen yiwet n tamart d tarqiqant terna-as tebrek ɣef ssifa-s
ɣef tayet-is yerfed yiwet n tmekḥelt seg ssenf n siminuf
d tayiwant gar tmukḥal n ssyada iɛelqen yirgazen ɣef tuyat-nsen
ibedd aqerruy-is ɣer yigenni
ur d-iban ara leḥzen ɣef wudem-is am wakken i nettaf ɣef wudmawen n wid iwumi yemmut yiwen seg twacult-nsen
susmen irkelli ṭṭafaren kan s wallen-nsen ṭumubilat i yettawin yettarran d yimɛezziyen i d-yettassen
deg ṭṭerf n umraḥ qqimen yirgazen d yimeẓyanen ttwalin ayen iḍerrun sdat-sen deg tsusmi
iban d imezdaɣ n yizaduɣen niḍen usan-d ad ḥeḍren i usuffeɣ n tfekka n umerḥum seg uxxam-is
ur cukkeɣ ara ad ddun yid-neɣ
ruḥen-d kan ad sbeggnen ibeddi-nsen d twacult n umerḥum
neɣ ahat usan-d kan akka ur sɛin ara ccɣel niḍen ad t-xedmen
akka i iga uɣref-agi i iḥemmlen ad iferreǧ baṭel wa ad iwali d acu xeddmen wiyaḍ
d aferreǧ ara yefken talalit i tmucuha ara ḥkun deg wussan d wuḍan i d-iteddun
furseɣ tagnit mi yeffreɣ umkan seg yimɛezziyen imaynuten uẓaɣ ɣer yiwet n terbaɛt n yiɣarimen d imselḥen 
ansuf yis-wen  sarameɣ ur ken-yessaɛyi ara yinig lḥemdulillah uẓaɣ mliḥ ɣer gma-s n umerḥum 
sliɣ i kra n usrugmet fehmeɣ kan  labas walu
sliɣ imir-n i leswat  ad t-yerḥem rebbi
si aḥmed d ameddakkel-iw ɛziz fell-i mliḥ aṭas i nettru fell-as iɣaḍ-aɣ mačči d kra
yerra-yi-d s laɛqel kan mebla ma imuqel ɣer wallen-iw 
ad t-yerḥem rebbi  d lmektub n sidi rebbi d tagi d ddunit ɣer din i nleḥḥu irkelli
ur ɛeddan ara sin n wussan mi iyi-d-yenna yejjem ad iwali imawlan-is deg sidi merzug
yenna-d aṭas aya ur iwala ara taddart-is
yessarem seg wul-is ad yaf tagnit akken ad tt-iẓur deg wussan-a i d-iteddun
yerra-d gma-s nnehta yenna 
d tamettant i as-yessawlen akka i tḍerru d yiɣriben ma yectaq albaɛḍ taddart-is anamek-is d yiwen seg twacult-is i yeqqimen deg tmurt ara yawḍen laɛfu n
rebbi s umata d yiwen seg yimawlan-is  d baba-s neɣ d yemma-s
wehmeɣ deg usegzi-a maca susmeɣ ulac acu i as-nniɣ
si aḥmed yaɛya seg uxeddim yebɣa ad yestaɛfu deg taddart n temẓi-s
neccedha irkelli ad nwali akal ideg nlul u netturebba
ahat kunwi ur teffiɣem ara seg tudrin-nwen ur tettḥulfum ara i ucedhi-agi
d tidet urǧin ffɣeɣ seg taddart-iw akal n lejdud-iw anagar deg tallit ideg sɛeddaɣ lɛesker-inu
lliɣ ttganiɣ tikci n ttesriḥ am waggur n lɛid akken ad uɣaleɣ srid ɣer
sidi merzug
tella telwit deg tallit-nni mačči am wass-a
d tidetass-a tewɛer liḥala nekk s timmad-iw weṣṣaɣ gma ur d-yettas ara ɣer sidi merzug urǧin xemmemeɣ ad t-taweḍ lmut ɣer da
ɣef yiqerra-nneɣ nekkni iɣef tettezzi tmettant yal ass
ma d kunwi yellan deg temdint nɣil tettidirem deg telwit n rebbi iɣallen n laman ttḥuddun fell-awen
akka i tɣileḍ maca takriḍt d tmenɣiwin wwḍent yal yiwen yettidiren deg tmurt-a
ɣef waya i nerfed leslaḥ mgal lbaṭel
neṭṭef rray ad nḥudd ɣef yiman-nneɣ s yiman-nneɣ
ad ak-d-iniɣ tidet nella nettidir deg yiwen n unazir urǧin nɣil ad d-yas wass ad neɣli deg-s
taddart-nneɣ tella d lǧennet tettidir deg telwit d lehna
d tidet nekkni d igellilen maca tigellelt urǧin tenɣa albaɛḍ
nkerrez akal-nneɣ yettara-aɣ-d lxir
lliɣ ma serseɣ aqerruy-iw ɣef tsutma ur ttfiqiɣ ara d iman-iw armi yuli wass
ulac tuggdi
nettaǧǧa lmal-nneɣ deg lexla ulac win ad t-innalen
ɣlin-d fell-aneɣ iɛefriten-a ɛlaɣila ur neẓri ara seg wansi i d-usan
usan-d yiwen n yiḍ tuɣ-aɣ neɛmer urar i yiwen seg warraw-nneɣ
llan deg mraw deg-sen s leslaḥ ssutren deg-neɣ ad neḥbes dderbuka d tuɣac d teɣratin n tlawin
newhem deg-sen
naɛreḍ-iten i yimensi ččan sakin hedren-aɣ
nniɣ-asen ayen yellan deg wul-iw  tamsalt-nwen ur aɣ-taɛni ara
ma tesɛam ugur d wat n lezzayer ruḥet ɣer lezzayer ad t-tefrum
d acu i aɣ-idexlen nekkni  deg yiḍ-nni ruḥen nɣil dayen tamsalt teddez tebrez
maca uɣalen-d ɣur-neɣ wwin-d yid-sen wiyaḍ aṭas deg-sen tikkelt-a
kra n yilmeẓyen-nneɣ ddan yid-sen dɣa bḍan wat n sidi
merzug
maca lbaṭel n wigi iɛedda yakk tilisa
tɛeddan ɣef wayla-nneɣ ḥetmen-aɣ ad asen-nefk idrimen
nruḥ acḥal d abrid ad neccetki ɣer yimestal maca ur xdimen acemma
ad d-asen ssbeḥ ad seqsin imezdaɣ ad ruḥen sya u sya ad zzin ciṭuḥ sakin ad d-uɣalen uqbel n uɣelluy n yiṭij
nurǧa ad skecmen yiserdasen iman-nsen akken ad aɣ-hennin seg yimesbaṭliyen-a maca ula d nitni ur xdimen acemma
yiwet n tmeddit ukren yiwet n teqcict i iruḥen ɣer teẓgi ad d-tezdem isɣaren sakin rewlen
nennejmaɛ s temɣawla neṭṭef rray ad nruḥ ad nadi fell-as wa ad tt-id-nerr s ddreɛ
maca rran-aɣ s leslaḥ-nsen nɣan-aɣ yiwen n yilemẓi mazal-it d aleqqaq
imir-n ur nufi ara sdat-neɣ anagar tifrat n usuffeɣ n leslaḥ-nneɣ akken ad nḥareb ɣef yixxamen-nneɣ
nuɣ-d daɣen kra n tmekḥal nbedd ibeddi n yiwen n urgaz ad nḥudd ɣef nnif d wayla-nneɣ
ass-a ula d yiwen seg yifuḥanen-a ur yezmir ara ad yaẓ ɣer yixxamen-nneɣ
ttif lmut wala tudert n ddel
seg zik n zik i nuɣ aẓar deg wakal-a
fransa
fransa s timmad-is ur tessaweḍ ara ad aɣ-tesseknu ad d-asen tura kra n yiqelwacen akken ad aɣ-sseknun
d awezɣi
yernu neṭṭef rray ad nemḍel si aḥmed deg taddart-is akken ad nerreẓ tuggdi izedɣen medden irkelli
ad t-nemḍel deg wakal n lejdud-is win turew yemma-s s ibeddi ad d-yas ad as-nmel amek xeddmen yirgazen n sidi merzug
yessekcem urgaz-a talwit s ul-iw
ad inigeɣ mebla akukru
daɣen aṭas n yimsulta n ɛin-el-kerma ad yeddun yid-neɣ s leslaḥ-nsen
ssutreɣ deg gma-s n si aḥmed ẓriɣ ula d netta qqaren-as ɛebdelqader am nekkini ad yeddu yid-i deg ṭumubil-inu
yeqbel s uzmmumeg
d tagnit ad iyi-d-yales amek i ttidiren deg yidurar ladɣa deg wussan-a ineggura
ula d nekk mmi-s n udrar d taddart maca taddart n temharsa d yiseggasen imezwura n tmunnent
liḥala-nsen mazal-itt tenṭer am tin i ɛaceɣ nekkini deg tallit-inu  neɣ yewweḍ-itt waḍu n tetrarit am wakken yella icennu unagraw n bumedyen 
amastan buɛlam seɛdun yedda-d yid-i ula d netta
iḍelli tameddit mi aɣ-d-yewweḍ usali n tuwin n tfekka n ukumisar ɣer taddart ideg ilul nemtafaq ad neḥḍer tamḍelt-is anda yebɣu tili
buɛlam d argaz bu-tissas ur d-yewwi ara awal ɣef temsalt n laman deg yidurar-nni ibaɛden mliḥ ɣef wallen d leslaḥ n yiɣallen n laman
tiddin d si aḥmed ɣer uẓekka-ines ɣur-neɣ nekkni d tamsalt tuzzmant d tamsalt n trugza
tebda tarbaɛt yeddan d umerḥum tikli uqbel n lɛecra n ssbeḥ
d irgazen n sidi merzug i ineggzen d imezwura ɣer ṭumubilat-nsen akken ad zwiren takerrust n usellek i yewwin tafekka n umerḥum
udmawen n yirgazen-a d arasen d ixemriyen allen-nsen tteḥdiqirent tikli-nsen xfifet uɣen tannumi leḥḥun deg udemkal iwaɛren
ula d iselsa-nsen ttbinin-d d wid n wat tudrin teččur d aɣebbar d taqdimt kra deg-sen qersen ur sɛin ara tiqeffalin
maca ɣas akken bedden leḥḥun s zzux d nnefxa
d irgazen ur nuɣ ara tannumi kennun daɣen ur ttkalayen ara ɣef wayeḍ sɛant tawant deg wul tetten kan ayen d-gemmren s yiɣallen-nsen zgan wejden akken ad bedden ɣer yidis n win i ten-yeḥwaǧen mebla ma rǧan sɣur-s lexlas
d tagi d tudert i ssneɣ yakan tura la tt-twaliɣ deg talɣa d tikli n yimdanen-a
telḥa terbaɛt s temɣawla
ṭumubil-inu teqqim deg tlemmast tettkerkir iman-is deffir n ṭumubilat timezwura
rriɣ lbal-iw kan ad tent-ḍefreɣ ur cliɛeɣ ara deg yismawen n tudrin d temdinin i nzegger
deg tazwara teɣli-d tsusmi gar-aneɣ anagar iwenniten n buɛlam
seɛdun i yeqqimen tama-w yal mi ara nɛeddi ɣef yiwet n taddart neɣ ɣef yiwet n tsergelt n yiɣallen n laman i tt-yettruẓun
tisergalin n temsulta n temsetla d yiserdasen fruzɛent deg ubrid ad tent-tafeḍ yal mi ara tkecmeḍ neɣ mi ara teffɣeḍ seg tudrin neɣ temdinin
kra deg-sent tzegger-itent terbaɛt s tazzla ɣer tiyaḍ tḥebbes deg ṭṭerf akken ad walin yiɣallen n laman ma seḥḥan warraten i sen-imudd urfiq n unehhar n tkerrust n usellek
mi d-newweḍ ɣer yiwet n tsergelt n yiserdasen yeqqim yiwen n ukabural acḥal n lweqt akked yiɣarimen yeddmen leslaḥ imuqel mliḥ kra n wuragen n urfad n leslaḥ
isubb-d sakin umaswaḍ n temsulta n ɛayn-el-kerma yemmeslay yid-s kra n lweqt sakin serrḥen-as i terbaɛt-nni akken ad tkemmel tikli-ines
ugar n ssaɛa n tikli umbaɛd neffeɣ seg uzaɣar n mitiǧa nebda alluy ɣer yidurar
abrid yeḍyeq yernu yennernenni iran-nsen ẓẓan s yisekla iɣummen kulci ulac acu ara twaliḍ
yenneqbaḍ wul-iw uɣalent-d ɣer wallaɣ-iw i xeddment trebbuyaɛ timselḥin
seqsaɣ ɛebdelqader yeqqimen ɣef ukersi n deffir akked yiwen seg yirfiqen-is sersen tiqsiḍin-nni n tsergalin timekḥal-nsen ɣef tgecrar rran udmawen-nsent ɣer tama n ǧǧaj
yenna 
xeddmen tisergalin-nsen deg yiberdan yettawin ɣer tuddar timeẓyanin akken ad kksen idrimen i yimezdaɣ wa ad nadin ɣef wid yellan deg lɛesker
deg waggur yezrin zlan yiwen n yilemẓi ur iɛeddi ara snat n tmerwin n yiseggasen yuɣal-d s axxam umbaɛd mi yekfa lɛesker-ines
serrḥen-as seg lɛesker sani ara iruḥ umeɣbun 
nnan-d kra n yinigan win i t-yessuffɣen seg lkar d amdan i yessen mliḥ d mmi-s n taddart-is
mi t-iwala kan yessers lmeḥcuca-ines ɣef yidmaren-is yenna-as   hata tura teɣliḍ gar yifassen-nneɣ ay aqeddac n yiqehharen
iḥudd yilemẓi-nni ɣef yiman-is yenna-as d tamsetla i t-yewwin s yiɣil tura dayen yekfa lɛesker-ines maca ɣas akken ur nfiɛent ara ttḥalil-ines
ulin-d yirebraben niḍen ɣer lkar ssuffɣen-d ilemẓi s yiɣil umṛen umbaɛd anehher n lkar ad ikemmel tikli
sin n wussan umbaɛd nufa-d ilemẓi-nni yemzel deg tama-nni kan
ur yebɛid ara fell-aneɣ mliḥ tura ad naweḍ ɣur-s deg rrbeɛ n ssaɛa
sya rrbeɛ n ssaɛa  tiyita n ujenwi ur iyi-tqerreḥ ara am tenfalit-a
aql-aɣ newweḍ ɣer yifri n yizerman
ad yester rebbi tameddit wa ad aɣ-yessemneɛ
yenna-d umeddakkel-is yiwen n uferḍas akkenni ad yesɛu ahat ukkuẓet n tmerwin n yiseggasen 
nekk ɣliɣ deg ukkuẓet n tserglin n yirebraben
lliɣ daxel n lkar
ttraǧun dima aɣelluy n lmeɣreb akken ad d-ffɣen seg tuffriwin-nsen
d arraw n temnaḍt-nneɣ ssnen medden
ɣef waya ttawin idrimen kan ttnadin daɣen ɣef lɛesker yesɛeddayen wid am wakken d-yenna
ɛebdelqader
yiwet n tikkelt nnuɣeɣ d yiwen d mmi-s n tmurt-iw ssneɣ-t mliḥ ibedd ɣef uqerruy-iw yenna-yi-d 
 suffeɣ-d ayen yellan deg lǧib-ik
nniɣ-as  yaxi tessneḍ-iyi mliḥ tessneḍ daɣen ayen yellan deg lǧib-iw
yenna-yi-d  nekk ur k-ssineɣ ur cliɛeɣ deg liḥala-inek
ad txellsem irkelli dagi ulac tisuraf
nniɣ-as  ayɣer ur tettruḥum ara ɣer tmanaɣt ad tawim idrimen n yiqehharen i aɣ-d-teqqarem tettḥarabem-ten  imir-n kkren-d kra n leswat bedden yid-i
ɛerqent-as i urebrab-nni yuɣal ɣer deffir
ur yebni ara ɣef waddud-agi-nneɣ
neẓra-ten d imaggaden lleɛben-tt kan d at-tissas d tebɣest
ass-nni ṭṭfeɣ rray ur ttsusumeɣ ara ɣef tmeḥqranit d lbaṭel
mi sliɣ sbedden tarbaɛt n uzbu kecmeɣ ɣur-s d imsebbel ssutreɣ ad iyi-d-ffken leslaḥ
sɛeddaɣ lɛesker-inu deg useggas n  ttekkaɣ deg unmenɣi n amgala mgal lɛesker n lmerruk ar tura zemreɣ ad refdeɣ leslaḥ wa ad ttekkiɣ deg ṭṭradat
aql-aɣ dagi deg tmurt-nneɣ deg wayla-nneɣ ur nettaǧǧa yiwen ad aɣ-yessuffeɣ seg-s
wehmeɣ deg lirad n wigi i yettḥuddun ɣef laman-nsen d wayla-nsen
yenna-d buɛlam 
ad awen-ibarek rebbi kunwi d izzayriyen d lefḥul
azzayri ur iqebbel ara tameḥqranit d ddel s wagi i yettwassen seg zik n zik
yenna-d ɛebdelqader 
ula d nekk deg tazwara bɣan ad iyi-yekksen idrimen
d yiwen n umdan yessen-iyi mliḥ
yiwen n wass nennuɣ seččaɣ-as akal
yuli s adrar yedda d trebbuyaɛ timselḥin yiwen n yiḍ yeqseḍ-iyi yessuter deg-i idrimen
ɣur-i semmuset n tfunasin d uɛecciw n tyuzaḍ
ur tteffreɣ ara fell-ak deg tazwara-nni fkiɣ-as semmus n yigiman n yidinaren akken ad iyi-yefk lehna
nniɣ-as ad iyi-yeṭṭixer
maca ur zrin ara kraḍ n wagguren armi d-yuɣal ɣur-i yessutur zzyada n yidrimen
tikkelt-a yessemɣer aɛebbuḍ-is yessuter deg-i semmus n yimelyan n yisuntimen ɣef yiwen n ubrid
ɛerḍeɣ ad t-qennɛeɣ sfehmeɣ-as ur sɛiɣ ara azal n yidrimen i d-yessuter yernu fkiɣ-as ayen ilaqen
teẓram d acu i yi-d-yenna yenna-yi-d  senz tisita-inek d tyuẓaḍt-inek efk-aɣ-d idrimen-nsent
nniɣ-as  amek ad xedmeɣ umbaɛd akken ad ɛeggceɣ tawacult-iw  yenna-yi-d wagi mačči d ugur-ines
yeggez-iyi nekk akked twacult-iw s lmut d userɣi n uxxam-iw d lmal-iw ma ur as-d-fkiɣ ara idrimen deg snat n ledwar
yessers ajenwi ɣef temgerḍt-iw ur ẓriɣ ara amek ad xedmeɣ
qqimeɣ kraḍ n wussan mebla iḍes ttxemmimeɣ kan deg tifrat
xemmemeɣ ad senzeɣ ayen sɛiɣ ad rewleɣ sakin ɣer temdint n blida
ad d-uɣaleɣ deg taggara n ddunit-iw d axeddam ɣer medden umbaɛd mi lliɣ ḥekkmeɣ deg yiman-iw d yidrimen-iw
yernu deg taddart-iw ttafeɣ iman-iw am uslem deg yillel ma ffɣeɣ-tt ad tiqfeɣ
d acu ara xedmeɣ deg temdint  ad ṭṭfeɣ amkan ɣef uṭruṭwar ad senzeɣ dduxan d lkawkaw am wakken xeddmen yimeɛgazen
yeḍra akk waya mebla ma teẓra tmeṭṭut-iw wala arraw-iw
nniɣ-asen kan d kra n yinebgawen n yiḍ ssutren-d idrimen d wučči
mmeslayeɣ d gma ameqqran ɣef usentel-a netta d aselmad deg uɣerbaz amezwaru i yezgan deg ulmus n sidi merzug
ilaq ad teẓrem sidi merzug d tagrumma n yixxamen mbaɛaden yal tawacult tesɛa akal tkerrez-it
deg ulmus yella yiwen n uɣerbaz amezwaru lǧameɛ kra n tḥuna aḥeffaf amikaniki d sbiṭar ameẓyan yeɣleq seg wasmi yeldi ukkuẓ n yiseggasen aya
axxam-iw yebɛed fell-as s kraḍ n yikulimitren deg ubrid yettawin ɣer teẓgi
ɣef waya teshel tisin n yirebraben ɣur-i
iruḥ-d ɣur-i s axxam aṭas i nemmeslay ɣef usentel-a
dɣa neṭṭef rray ad nezbu ad nessiwel i kra n lǧiran i nessen nesɛa deg-sen taflest akken ad nbedd mgal takerḍa-a
deg sin n wussan nuɣal deg ṭam yid-neɣ newjed ad nesbedd lɛessa deg yiḍ wa ad nqabel yal tanṭagt
yal yiwen deg-neɣ yettɛassa ɣef wayla-s ma iwala kra ad yejbed s leslaḥ-is akken ad d-asen wiyaḍ ad t-allen
yiwen n yiḍ yusa-d mmi-s n teqjunt-nni ssaɛa imir-n tɛedda lɛecra n yiḍ
yebda la yessawal  ya si
ɛebdelqader  ya si ɛebdelqader tewwiḍ-d lamana-nni
mmi-s n tcermuḍt d lamana n yemma-k i teǧǧiḍ ɣur-i
mi sliɣ i lehḍur d lheffa i d-yekkan seg tama n wunẓul anda d-tezga teẓgi ẓẓleɣ ɣef ssqef n uxxam
yusa-d akked sin n yirgazen akken ad yawi idrimen ulac acu yuggad
lliɣ wejdeɣ ad nɣeɣ iwakken ad ḥuddeɣ ɣef tidi n uxeddim-iw d wayen i yi-d-yeǧǧa baba
sutreɣ deg-s ad d-yekcem ɣer umraḥ n uxxam
yekcem yettkel ɣef yiman-is mi yewweḍ ɣer tlemmast yeḥbes
ad as-tiniḍ yella acu yesraḥ
ur as-ǧǧiɣ ara lweqt ad d-yerr nnehta
yiwet n tersast wwiɣ-t-id deg lqaɛa
yuzzel urfiq-is ɣur-s ad t-isellek wwteɣ s tersast tis snat
zegleɣ-t
maca lǧar-iw
ɛmer ur t-yezgil ara yewwi-t-id
yuzzel yilef-nni deffir n uxxam-iw yebɣa ad yeffer deffir n ssur
iqjan bdan seglafen deg yal axxam
rran-d fell-i kra n yirgazen n taddart s tiyita n rrsas bɣan ad iyi-ɛeggnen belli ɣur-i i leḥḥun akken ad iyi-ɛiwnen
ḥkiɣ-asen yakan ayen yeḍran yid-i
beddeɣ deg umkan-iw ɛeggḍeɣ ɣer tama n uxxam n si ɛmer   ilef-nni ɣur-k i ileḥḥu 
ɛeddant kra n ddqayeq sliɣ i ssut n tersasin niḍen kkant-d seg tama n lǧar-iw
sakin sliɣ-as yessawal  nenɣa ilef-nni  dayen nenɣa ilef-nni
iɛedda kra n lweqt zzin-iyi-d yirgazen ittekkan deg terbaɛt-inu deg tlemmast n uxxam-iw
nessemderri lmeggtin nekkes-asen leslaḥ d yikerṭucen i d-wwin yid-sen
tarennawt tuli-aɣ s aqerru
nules i wayen aɣ-yeḍran s zzux d nnefxa
deg yiḍ-nni nfaq i yiman-nneɣ nesɛa tabɣest ulac win i aɣ-izemren
maca ɣas akkenni nkemmel lɛessa
yal yiwen deg-neɣ yuɣal s amkan-is nuggad ad d-ẓeḍmen fell-aneɣ
ahat mazal imeddukkal-nsen ttganin
sɛeddaɣ ayen yegran deg yiḍ deg tuzzya ɣef yixxamen n
sidi merzug ttembadaleɣ tabɣest d wat n taddart
deg yal axxam ttafeɣ-d heggan-d latay d uɣrum n temtunt yeḥman deg kra n yixxamen niḍen ttafeɣ tiḥbulin d teɣrifin s tamemt
uɣalen-d ḥekkun-aɣ-d tiqsiḍin ɣef yimjuhad i ibeden mgal tamhersa tafransisst tid i nesla yakan sɣur yimawlan-nneɣ asmi nella d imeẓyanen
baba ad fell-as yaɛfu yerḥem yella d yiwen seg yimjuhad imeqqranen n lwilaya tis ukkuẓet d yiwen seg yirfiqen n umeɣras si mḥemmed bugerra
deg wass wis sin mi leǧwayeh-nni kan deg tewweḍ tarbaɛt n temsetla nniɣ-as i ufesyan bɣiɣ ad ǧǧeɣ ɣur-i tamekḥelt i kkseɣ i urebrab tagi i tettwaliḍ gar yifassen-iw tura  d azgen n tmitrayit siminuf seg tmurt n
rruss iteddem mrawet n tersasin
zemreɣ ad rreɣ yis-s tanṭagt n terbaɛt n yirebraben
timekḥal-nneɣ d tiqdimin sɛant snat n tersasin kan
deg tazwara yugi umestul
yenna-yi-d timekḥelt-a tettwaker ḥwaǧen ad walin uṭṭun-ines akken ad walin anwa-t bab-is
aṭas i nqesser ɣef temsalt-a armi i t-qennɛeɣ
yenna-yi-d s uzmumeg  kečč d lefḥel d bab n ddreɛ tuklaleḍ kter n waya
awi-tt ad ḍebbreɣ aqerruy-iw
seg wass-nni ur iyi-teṭṭixir ara tettruḥu yid-i ɣer yal amkan tetett yid-i teggan yid-i
ttḥadreɣ-tt kter n yiman-iw
yessusem unazbay walaɣ-t seg lemri n ṭumubil amek i yesluffuy i tmekḥalt-is ad as-tiniḍ d argaz d tmaɛcuqet-is
tuɣ terkeft abrid yessalayen ɣer udrar ɣef yiri-s d iɣẓer yeččur d isekla
iberdan zzin mačči d kra ad ak-yeqreḥ wul-ik wa ad yezzi laɛqel-ik
nekk rriɣ tidmi-w kan ɣer tenhert deg ubriḍ uḍyiq ma d buɛlam yeqqim tugniwin n udemkal n udrar kan yettmuqul deg yessawhamen i yettɛeddayen sdat n wallen-is
neffeɣ seg ubrid n ugezdu nekcem ɣer win n tɣiwant yeṭṭuṭcen
iberdan zzin am yizerman tarbaɛt tettaf-d iman-is tikkwal yettuḥettem fell-as ad tessenɣes deg urured-ines tikwal niḍen tḥebbes maḍi
nniɣ-as deg wul-iw imekwan-a wulmen i tundin n tcerket
yewwet wul-iw
mmektaɣ-d imeslayen n urgaz yeqqimen deffir-iw
ldiɣ mliḥ allen-iw limmer ad waliɣ kra i yessefqaɛen deg tlemmast n yisekla neɣ albaɛḍ yeffer deffir n yiẓra
maca rriɣ ddehn-iw kan ɣer tenhert ttuɣ ayen yellan deg ubrid
mi d-newweḍ ɣer yiwen n umkan yeḍyeq mliḥ yenṭeq-d unazbay yenna 
deg umadaɣ-a i nɣan ilemẓi-nni d-yeffɣen seg lɛesker
yules-d i yifutas n teqsiḍt-ines i aɣ-d-yeḥka yakan iwehha-d s ufus-is ɣer yiwet n tkessart yettawin ɣer yiɣzer
nniɣ-as kan deg wul-iw  d wagi d lawan n teqsiḍin am tigi ay argaz  ahat keččini tennumeḍ ul-ik dayen yuɣal ur yessin ara tuggdi ma d nekkni ala
yenṭeq buɛlam yenna-d ahat akken ad yekkes tuggdi-nni i yemmɣen fell-aneɣ 
tettawim tettaram deg ubrid-a ssbeḥ tameddit  i as-yenna
ur nesɛi ara
ɛebdelqader
anda tebɣiḍ ad nidir  d tagi d tamurt-nneɣ d akal i aɣ-yettɛeggicen
lbaqi mraḥba s tikci n rebbi
yenna-d unazbay wis sin 
deg tallit-a taneggarut uɣalen yiserdasen ttezzin s waṭas dagi
nesla ad bnun yiwet n lkarẓirna deg yiwet seg tewririn n sidi merzug akken ad ɛassen ambiwel n yirebraben
ass-nni ma bɣan ad smenɛen tudert-nsen seg lmut yessefk fell-asen ad ǧǧen tamnaḍt-a
tura imezdaɣ leslaḥ
irebraben uɣalen n taddart ttaggaden ad ẓeḍmen ɣef yixxamen-nneɣ mačči am wakken llan xeddmen deg tazwara
teɣli-d tsusmi i tikkelt niḍen
nuɣal nleḥḥu s laɛqel kan
iban-d mliḥ ubrid ḥala akal n tfellaḥt d kra n tiferni ulac refden lxetyar irkelli yixxamen iwumi yezzi ukermus i nettwali sdat-neɣ
qrib ad naweḍ ihi ɣer sidi merzug
dayen newweḍ
tban-d ssumɛa n lǧameɛ seg lebɛid
nekcem daxel n taddart yeččan ciṭuḥ seg wakal n tfellaḥt
deg tlemmast n taddart sdat n lǧameɛ nnejmaɛen aṭas n yimezdaɣ n taddart ttraǧun awwaḍ n terbaɛt ara d-yawin tafekka n umerḥum
ḥebsent ṭumubilat udren-d yirgazen s laɛqel kan
inig yesseɛya-aɣ mliḥ
uzzlen yimezdaɣ ddmen tafekka n umerḥum ɣer daxel n lǧameɛ
ssaɛa qrib ad taweḍ d lweḥda
kecmen irkelli ɣer tzeqqa n tẓallit
nudaɣ ɣef buɛlam ur t-ufiɣ ara
ahat yekcem ɣer daxel yettqellib ɣef tzeqqa n luḍu  d amẓallu ur yestehzay ara ɣef tẓallit ur cukkeɣ ara ad as-truḥ taẓallit ɣef yiman n umerḥum si aḥmed
qqimeɣ beddeɣ deg tlemmast n yimsulta i d-yusan yid-neɣ ttmuquleɣ kan deg tewririn yellan deg temnaḍt-nni
nesla i ssut n lmudden yessawal i tẓallit n ṭṭhur s laɛqel kan yerreẓ tasusmi-nni yemmɣen ɣef umkan d rrehba i d-ikecmen deg wulawen-nneɣ
yuẓa-d yiwen n umɣar ɣer terbaɛt-nneɣ yenna-aɣ-d tella yiwet n tzeqqa n luḍu daxel n lǧameɛ i win yebɣan ad iẓal
snemmren-t irkelli
maca ulac win yembawlen seg umkan-is
ẓriɣ aṭas n wid ur nettẓalla ara am nekkini ur ḥemmlen ara ad d-afen iman-nsen deg tegnatin am ta ideg ttazallen irkelli ɣer tẓallit
taẓallit ɣer tuget n yimezdaɣ n tudrin d tigwat tamagnut ur ttxemmimen ara deg-s maḍi
maca ɣas tẓallan xeddmen kra n tigawin yeffɣen tacerɛit am tisit n ccrab amedya ma teɣli-d tegnit akken ad t-swen ur tt-zegglen ara
ur ttwalin ara tanmegla gar snat n tigawin-a
ɣur-sen d abekkaḍ yellan deg ddunit-a ur zmiren ara ad as-rewlen
mi tekfa tẓallit wwin-d yimezdaɣ tirbutin n seksu sersen-ten ɣef tmurt ssawlen i wid yellan din ad awɣen
yewwi-d yiwen seg yilmeẓyen yiwet i terbaɛt-nneɣ
ẓriɣ heggan-tent-id i wid d-iruḥen seg lebɛid ad wajhen
lluẓeɣ ṭṭfeɣ yiwet n tɣenjayt kniɣ ɣef terbut
ula d imsulta-nni xedmen am nekk
učči-nni ẓiḍ mliḥ
mi beddeɣ sefḍeɣ imi-w walaɣ ameddakkel-iw buɛlam yeffeɣ-d seg lǧameɛ ileḥḥu srid ɣer yiwen yeddem tarbuyt nnig n uqerruy-is
walaɣ-t la s-ihedder sakin yessers-itt urgaz-nni ɣer yiḍarren n buɛlam ruḥen-d umbaɛd yimeẓulla ur newwiḍen ara zik zzin-as-d
kra n lweqt umbaɛd ssuffɣen-d amerḥum refden-t ɣef tuyat uɣen abrid yettawin ɣer yiwen n uzniq i d-yezgan deffir n lǧameɛ
timeqbert ur tebɛid ara mliḥ yiwen n ukilumitr neɣ ahat ur yewwiḍ ara
tezga ɣef yiwet n tewrirt ɛlayet ɣef tnezduɣin n taddart
lḥiɣ s laɛqel akked buɛlam
uzzlen medden ad refden tafekka n umerḥum akken ad t-rren deg uẓekka i heggan ssbeḥ zik
mi bdan ttarran akal yekcem buɛlam gar lɣaci-nni akken ad d-yaf abrid ɣer uẓekka yeddem talwaḥt yebda ula d netta yeṭṭeggir akal daxel-is
ur t-ɛandeɣ ara ur xdimeɣ ara am netta
qqimeɣ ɣer deffir ttwaliɣ kan deg tsusmi ttwaliɣ deg ddunit-a yessewhamen
ayɣer i ḥemmlen medden ad meḍlen win yewwḍen laɛfu n rebbi deg umkan ideg ilul deg wakal n leǧdud  d acu lferq yellan  kra n yiseggasen umbaɛd ad yedrem uẓekka-nni dɣa ad t-ttun maḍi
dagi neɣ dihin d acu lfayda yellan  d akal n rebbi irkelli am wakken i d-qqaren
wwḍen-iyi-d imeslayen n ccix n lǧameɛ ɣef tudert d tmettant ɣef lǧennet d unazir i nbedder dima ma nemḍel albaɛḍ
mi bdan medden ttruḥun nudaɣ ɣef si aḥmed gma-s n umerḥum si aḥmed ɛezzaɣ-t i tikkelt tis snat nniɣ-as daɣen wehmeɣ sdat n wayen xeddmen wat sidi merzug akken ad ḥarben ɣef tudert d wayla-nsen
rekbeɣ umbaɛd ṭumubil akked umeddakkel-iw
buɛlam neṭṭef takessart yezzin am uzrem srid ɣer uzaɣar nessusem yal yiwen deg-neɣ ɣef wacu yettxemmim
anwa yenɣan akumisar n temsulta n ɛayn-el-kerma 
anwa-t uberkan-a awezzlan  imir-n kan teffeɣ-d yiwet n tefyirt yeffren deg wallaɣ-iw yenṭeq-d yis-s yiwen n wass
racid asmi t-yesseqsa ukumisar ɣef yimeddukkal n
nabil  d akeḥluc-nni awezzlan i d-yettassen s axxam yettnadi fell-as  d yasin d ameddakkel iɣef yemmeslay
nabil deg uɣmis-ines  din-din kan tecɛel yiwet n iyi-d-tmel udem n  ukeḥluc tcemmaɛt akken ad tarbaɛt n awezzlan 
deg yiḍ-nni
ɛebdelǧabar icebbeh-iyi rebbi walaɣ albaɛḍ s uglam-a yeqqim ɣer tama tayeffust n ɛebdelǧabar yezdel deg yiwet n ubalṭu n uglim aberkan ɣef uqerruy-is yiwen n
 ubuni  d aberkan ula d netta
mmektaɣ-d mliḥ tura d netta
ḥala amecberreq n wallen-is iceɛlen deg ṭṭlam-nni i yessenzen tilin-ines gar-aneɣ
s ṭul n temlilit ur yenṭiq ula s yiwen n wawal
yettḥerrik seg lweqt ɣer wayeḍ akken ad iseggem tiɣimit-ines
iban yeɛya seg tɣimit
walaɣ ideg mlaleɣ amek i ineggez mi yekfa ɛebdelǧabar timlilit-nni yid-i
d netta daɣen i yeffɣen d amezwaru ɣer berra
d yasin ameddakkel n nabil  ulac ccekk d netta
ilaq ad waliɣ tanqiḍt-a d racid iwala-t yiwen n ubrid
ad susmeɣ sdat wayen yeḍran  ad neǧǧ win yenɣan si aḥmed d ilelli akken ad yernu ɣer umuɣ-ines tiɣtas niḍen  ur lliɣ ara d argaz ma susmeɣ
irgazen deg sidi merzug ttqabalen tamettant deg yal ddqiqa maca ɣas akken ur susmen ara kkren-d
ɣef wacu ad aggadeɣ nekkini  ur sɛiɣ tameṭṭut ara yeǧǧlen wala dderya ara yeddren deg lemrar d lḥif neɣ ad issinen tiggujelt
mi ara d-awḍeɣ kan ad ssiwleɣ i umaswaḍ n temsulta ad as-mleɣ amkan ideg tetteffer tarbaɛt n ɛebdelǧabar d tulut n ukeḥluc-a awezzlan
ad tt-xedmeɣ ur cliɛeɣ ara deg wayen ara iyi-yaɣen
sem  seg ctamber
lɛecra n yiḍ
ad yenɛel rebbi tudert-a ad tt-yenɛel rebbi ad tt-yenɛel rebbi
d acu ara xedmeɣ tura  yasin yeqqar-iyi-d enɣ-it d akafriw d amṭurni enɣ-it s yis-s ad taẓeḍ ɣer sidi rebbi wa ad tḥerreḍ amkan-ik deg lǧennet
lǧennet a nabil lǧennet lǧennet mačči am ddunit lǧennet deg-s yakk ayen yelhan deg-s ayen urǧin twala tiṭ wala tesla tmeẓẓuɣt wala tidmi iɛeddan ɣef wallaɣ n umdan učči tissit d tlawin a nabil d lḥur-el-ɛin
anekcum ɣer lǧennet yettili kan s tmenɣiwt-ines  dayen ɣunfaɣ ddunit-a
yettmeslay-d ɣef wučči tissit d tlawin
ayɣer lǧennet d učči d tissit d yiḍes akked lḥur-el-ɛin kan
 ihi ḥala ayen teccihwa tfekka n umdan  tafekka-inu tuɣal ur teccihwi acemma
iḍelli kan teseww-iyi-d yemma aḍaǧin n uyaẓiḍ s uzemmur d zzrudiya teččur-iyi taḍebsit tameqqrant acku teẓra acḥal ḥemmleɣ ssenf-a n wučči
tumert d uzmumeg banen-d ɣef wudem-is yettfeǧǧiǧen am lefnar   ečč a nabil a mmi ɣef derra-k i t-xedmeɣ
tḍaɛfeḍ mliḥ ussan-a ineggura ula d učči ur tetteḍ ara am zik
ečč a mmi ma ur terwiḍ ara ad ak-rnuɣ 
ur cliɛeɣ deg tmessaḍt n uyaẓiḍ deg tɛeqqayin n uzemmur wala deg zzruduya-nni wehmeɣ deg yiman-iw nekk i itetten zik azgen n teccuyt weḥd-i nekk i yeṭṭafaren yemma akken ad iyi-d-tefk ad ččeɣ mi ara sriḥeɣ kan rriḥa n ssenf-a n wučči ɣas akken mazal-it ɣef tmes
amek ad iyi-tewwet tmaggart ad agiɣ ad ččeɣ ayen ḥemmleɣ zik 
ayɣer  ihedder-iyi-d yasin ɣef wučči deg lǧennet nekk ur ntett ula ayen yellan deg ddunit
i ḥur-el-ɛin amek gant ḥur-el-ɛin-agi  nekk kerheɣ tuzzuft kerheɣ tilawin
nɣiɣ ccihwa-inu s tẓallit d uẓam d usebbeḥ s yisem n
rebbi
kulci iruḥ kulci
qrib aggur tura mi as-mmeslayeɣ i yasin ɣef beqqu-terbaɛt-nsen
yewwi-yi ɣer inu ad kecmeɣ ɣer
ɛebdelǧabar
ur t-walaɣ ara ugar n useggas seg wasmi t-ẓureɣ deg sseḥra
yasin i yi-d-yennan yeffeɣ seg lḥebs
maca ur ufiɣ ara tagnit ideg zemreɣ ad t-waliɣ
aṭas i nelḥa gar yixxamen urɛad nekfi lebni deg udcir amaynut n yenna-yi-d yasin tuget n yimeltaɣen n terbaɛt-nsen ttidiren daxel n uzadaɣ-nni ameqqran yellan d ayla n yiwen n umerkenti yeǧǧan
ɛayn-el-kerma iruḥ ɣer fransa
yewhem ɛebdelǧabar mi iyi-iwala
yenna-as yasin  d wagi d nabil mmeslayeɣ-ak-d fell-as yakan
tecfiḍ yid-i i yella mi ak-ẓureɣ deg sseḥra
yesseqsa-yi s tewzel ɣef liḥala-inu
kecmeɣ srid ɣer usentel ulseɣ-as beqqu-inu ad kecmeɣ ɣer terbaɛt-nsen
yenna  leqraya
ya amir   kerheɣ leqraya kerheɣ imawlan-iw bɣiɣ ad uɣaleɣ d aserdas gar yiserdasen n rebbi
imuqel-iyi-d mliḥ ihuzz aqerruy-is isellef i učamar-is yenna-d sakin  ansuf yis-k ɣur-neɣ
maca mačči ass-a
asmi ad ak-neḥwiǧ leqraya-inek  nniɣ  acu i ad ak-nsiwel s ubrid n yasin
yekcem umbaɛd d yasin ɣer yiwet n texxamt i d-yezgan deg ṭṭerf
sliɣ i ssut-is seg berra d aɛeggeḍ i yettɛeggiḍ ad as-tiniḍ yerfa
kra n lweqt umbaɛd yuɣal-d yasin yennuɣna
faqeɣ teḍra lḥaǧa gar sin n yirgazen-nni
ilumm-it ɣef dderra-w 
yasin ur iyi-d-yenni acemma
nelḥa kan amecwar awezzlan ɣef umkan ideg ffren yemsalam yid-i yenna-yi-d ad iɣib kra n wussan mi ad d-yuɣal ad iyi-d-yessiwel
yessefk fell-ak ad t-tenɣeḍ akka i yi-d-yenna yasin mi d-yuɣal umbaɛd semmus n wussan
ma txedmeḍ-tt ad tuklaleḍ s tidet ad tiliḍ yiwen seg aɣ-tesbeggneḍ yiserdasen n rebbi
nekk ḍemneɣ-k ɣer terbaɛt ḥuddeɣ-k
ad ak-d-iniɣ tidet llan kra seg watmaten bedden mgal unekcum-ik ɣur-neɣ
nnan-d baba-k d akafriw d azduklan
amek yezmer ad yekcem mmi-s n ukafriw ɣer terbaɛt n lmumnin
nniɣ-asen ur teḍfireḍ ara asɣan n baba-k kečč tḍefreḍ asɣan-nneɣ tewjḍeḍ ad tefkeḍ ayen ɣlayen ɣur-k d asfel i terbaɛt-nneɣ
ula d ɛebdelǧabar iḥudd-ik yesmekta-ten-id truḥeḍ ɣur-s ɣer sseḥra ɣas deg uzɣal n unebdu
deg leɛnaya-k ur iyi-ttxeyyib ara
ɣur-i nekkini d kečč i d ameddakkel aɛzizen fell-i seg wasmi nella deg uɣerbaz amezwaru
amek ad ten-qableɣ ma txeybeḍ-iyi ur texdimeḍ ara tuɣḍaḍt-inek tamenzut i ak-fkan
ma txedmeḍ-tt akken ilaq ad tuɣaleḍ d yiwen seg-neɣ i lebda
ad ak-magren imeltaɣen n terbaɛt s lferḥ ameqqran
ad d-tuɣaleḍ ula d kečč 
ass-a nemlal-d umbaɛd n tẓallit n lǧumuɛa nruḥ jmiɛ ɣer wasif n ṣefṣafa
yessuffeɣ-d seg lǧib n ubalṭu-ines n uglim aberkan yiwet n tmeẓyant yuẓa ɣer yiwet n tkalitust tameqqrant iwehha ɣer ljedra-s yenna-d   ad taẓeḍ ɣur-s akka ɣef lmitra ad trefdeḍ sakin tameẓyant ad tjebdeḍ fell-as
d ayen isehlen maḍi tamsalt-a ur tettaṭṭaf ara ugar n yiwet n ddqiqa
deg yiḍ-a ur tettu ara
ɛebdelǧabar yettkel fell-ak yeẓra tzemreḍ-as i tuɣḍaḍt-a
yaxi tenniḍ-iyi yal sem yettruḥu ɣer tberna ad isew ccrab aɛudu billah
tissit n ccrab d yiwet n lmeɛsegga tameqqrant win tt-ixedmen ilaq ad yemmet
yezmer ad d-yuɣal yeṣker tamenɣiwt-ines ad ak-tesseqreb ɣer sidi rebbi ad tekkseḍ seg ddunit-a yiwen n ukafriw yiwen n umṭurni lajer-inek ɣer sidi rebbi d ameqqran 
yuẓa-d sakin ɣur-i yessers tameẓyant deg ufus-iw yenna-yi-d   ḥṛes kan dagi ad teffeɣ tersast asmenɣer n tiṭ ad tafeḍ iman-ik d yiwen seg yiserdasen n
rebbi d yiwen seg wid ara ikecmen ɣer lǧennet
ad ak-nessekcem ɣer terbaɛt-nneɣ wa ad tuɣaleḍ d yiwen seg-neɣ 
amek ad as-iniɣ akafriw d umṭurni i yebɣa ad nɣeɣ d baba  yezmer ad ineɣ albaɛḍ baba-s s sshala-a  yasin d agujil ur yessin ara d acu i d azal n ubabat ɣer umdan
d yemma-s i t-irebban yekreh baba-s yezga ireggem deg-s s yir wawalen
acḥal d abrid i d-yeḥka d akken baba-s yebra-as i yemma-s netta mazal ur yessaweḍ ara ukkuẓ n yiseggasen deg tudert-is
ula d baba-s yella itess ccrab yettas-d s axxam yeṣker yekkat yemma-s yal iḍ
asmi imeqqer teḥka-as-d yemma-s kulci
ɣef waya yebda taẓallit meẓẓi akken ur itteffeɣ ara d asekran am baba-s
yenna-yi-d ula d netta yenwa ad ineɣ baba-s ad yaf kan anda i yettili
tewwi-t-id yemma-s ɣer udcir n  lebrarik  aseggas kan umbaɛd n berru-ines asmi d-tufa axeddim n temsizdegt deg uɣerbaz alemmas n ɛin-el-kerma
llan zedɣen deg yiwen n uxxam n uḥelyiw deg tama n
muzaya
yemma-s ur teẓri ara sani i iruḥ baba-s
qqaren-d yuɣ yiwet seg ɛennaba iruḥ yid-s
yenna-yi-d yasin ad isiwel i terbaɛt n watmaten-nneɣ n ɛennaba akken ad nadin fell-as
ma yeẓra anda i yettidir ad iruḥ ad t-ineɣ s ufus-is wa ad t-iceggeɛ s temɣawla ɣer unazir
yasin yezmer ad ineɣ baba-s s sshala mebla akukru
yedɣel wul-is ɣef baba-s acku iḍegger-it akked yemma-s netta mazal-it meẓẓi yedder d igellil d agujil
d acu ad iniɣ ɣef baba ur i yi-iḍegger ara am baba-s n yasin  ur ddireɣ d igellil urǧin ssneɣ lḥif am yasin
maca d akafriw ur yettẓalla ara yernu itess ccrab
yenna-d yasin d amṭurni acku ilul-d deg twacult tineslemt sakin yeffeɣ seg tneslemt
amṭurni ilaq ad yemmet
maca ayɣer d nekk ad t-yenɣen  ur mmeslayeɣ ara d yasin ɣef temsalt-a
txuss-iyi tebɣest
ayɣer mačči d netta iwumi fkan tuɣḍaḍt-a  i yemma tameɣbunt d tamuḍint d tawḥidt anwa ara ibedden ɣur-s  baba urǧin yestehza seg tama-agi
yezga yettruḥu yid-s ɣer yimejjayen d sbiṭarat yettaɣ-as-d yakk isufar yettɛasa-tt akken ad ten-tsew deg lawan
acḥal d abrid i as-sliɣ mi ad tt-yesmekti ad tsew asafar-ines nettat tnedder deg leqriḥ teqqar-as-d taɛya seg tɛeqqacin-a i tett yal ass mebla lfayda
d acu ara xedmeɣ  ur yettɛeṭṭil ara ad d-yuɣal
ad aɣeɣ awal n yasin d ɛebdelǧabar
deg tazwara qebleɣ mebla akukru
ɣileɣ d ayen isehlen maḍi
ad ṭṭfeɣ tameẓyant deg ufus-iw ad qqerseɣ fell-as
am wakken ḍerrunt deg yisura
sugneɣ iman-iw acḥal d abrid sdat-s wehhaɣ s tmeẓyant-iw ɣer wudem-is ad as-iniɣ s yiwet n taɣect tazurant   yewweḍ-d lajel-ik ay akafriw cehhed uqbel ad qqerseɣ fell-ak cehhed ahat ad yiḥnin rebbi fell-ak ad ak-yessemneɛ seg unazir
 acḥal d abrid i sugneɣ yenṭeq s cchada yuɣal ɣer tneslemt itub dɣa ur qqriseɣ ara fell-as
yemneɛ baba seg tmes n unazir
maca baba ur ixeddem ara akka ttwaliɣ-t simmal irennu deg uqhar d lkefr-ines
uɣaleɣ simmal ttxemmimeɣ deg tuɣḍaḍt-inu simmal trekkeb-iyi tuggdi tettergigi tfekka-inu
ad sleɣ i ssut daxel-iw itezzem deg-i  kečč d aderwic a nabil
amek ara taɣeḍ awal n ungifen-nni wa ad tenɣeḍ baba-k 
ayɣer tɛebbed imawlan-is ttarran-ten d amedya ttzuxxun yis-sen
maca imir-n kan ad sleɣ i ssut niḍen yettɛeggiḍ  d akafriw d amṭurni tamernut-ines d tamenɣiwt yernu amkan-ik ɣer
sidi rebbi ad yili d ameqqran
lmeɣreb yuẓa-d yasin ɣur-i
mi nemsefraq ɣer imuqqel-iyi-d s yiwet n tmuɣli tessekref-iyi yenna-d  deg yiḍ-a ur nqebbel ara agellel
ɛebdelǧabar yettraǧu deg-neɣ uqbel taẓallit n lefjer
ad ak-rǧuɣ dagi seg tnafsa n yiḍ
ɣur-neɣ tuɣḍaḍt niḍen ara nexdem azekka ssbeḥ ad tiliḍ d yiwen seg yiserdasen-nneɣ
ad tekkiḍ yid-neɣ deg imawlan-is  dderya tneqq dderya temzelt-inek tamezwarut deg lǧihad
nekkni d iserdasen imaynuten n rebbi inmenɣiyen-nneɣ am yinmenɣiyen n
bedr d uḥudd d yinmenɣiyen niḍen n yinselmen imezwura
ad naẓ ɣer sidi rebbi s yiqerra niḍen n yikafriwen iqehharen
tesliḍ i wayen i ak-d-nniɣ  yeṭṭef-iyi seg tuyat-iw imuqqel-iyi-d mliḥ ɣer wallen-iw  deg yiḍ-a ur ttɛeṭṭil ara ad ak-rǧuɣ dagi ur ttḥerrikeɣ ara seg umkan-a alamma tuɣaleḍ
ruḥ tura ad ak-iɛin rebbi wa ad ak-iḥudd am wakken yettḥarab u yettɛawen tarbaɛt-nneɣ
d acu ara xedmeɣ tura  hata baba yuɣal-d s axxam yekcem ɣer texxamt-is
mi yeldi tawwurt n usalun heggaɣ-d iman-iw ad suffɣeɣ tameẓyant seg lǧib n ubalṭu-inu wa ad qqerseɣ fell-as
allaɣ-iw yeqqar-iyi-d xdem-itt ma d ul-iw yugi yessekref tafekka-inu
ur sliɣ ara acu iyi-d-yenna
ur ẓriɣ ara ma d ssalam neɣ d awalen niḍen
ur ẓriɣ ara uɣaleɣ ulac acu i ẓerreɣ
yenneqbaḍ wul-iw ttḥulfuɣ i yiẓerman-iw qqersen daxel n tɛebbuḍt-iw
tura ad kkreɣ ad waliɣ d acu zemreɣ ad xedmeɣ
ad t-nɣeɣ  ur t-neqqeɣ ara ad t-nɣeɣ ur t-neqqeɣ ara
yasin yettraǧu deg-i d acu ara as-iniɣ 
allaɣ-iw irekkem ɛerqent-iyi tura ad ffɣeɣ  ur zmireɣ ara ad qqimeɣ dagi ur zmireɣ ara
ssdeɣ s yiḍuḍan-iw mliḥ ɣef tewreqtin-nni qemceɣ allen-iw seg leḥzen d wurfan
tɣaḍ-iyi liḥala n nabil uḍɛif i yeɣlin gar yifassen n wid i yesderɣel ddɣel wid ur nufi gar tigawin ad as-fken ḥala tin n tmenɣiwt n baba-s
ixemmem ɛebdelǧabar bu tasa n urumi xerttum ddqiqa kan deg tmenɣiwt n baba-s  ur cukkeɣ ara
amer ixemmem ulamma d tasint kan tili ur as-yettak ara tuɣḍaḍt-agi tucmit n tmenɣiwt n baba-s ur t-yettara ara daɣen deg tegnit ideg ad ineɣ iman-is
ih nabil yenɣa iman-is acku yugi ad ineɣ baba-s
tarsast-nni yettuheggan i racid yenɣa yis-s iman-is
yugi ad yuɣal ɣer yasin mebla ma yexdem tuɣḍaḍt i as-fkan
d acu-t udabu i yesɛa yasin fell-as  ur yezmir ara ad yemmeslay yid-s wa ad as-yini ur qbileɣ ara tuɣḍaḍt-a tafuḥant i yi-d-tefkam
tugna n
nabil hcicet yettseḍḥi mliḥ armi yuɣal ddaw n udabu n
yasin
ldiɣ allen-iw ufiɣ racid yeqqim sdat-i
yettwanɣeḍ tamuɣli-s truḥ mbaɛid
mmeslayeɣ-as ɣef usentel-a iḍelli mi d-nuɣal seg sbiṭar ideg neǧǧa nasira tameṭṭut-is am wakken i tella zik ulac acu i ibeddlen
nemmeslay-d ɣef tmenɣiwt n ukumisar n temsula d tulut n wid i t-yenɣan
akeḥluc-nni awezzlan d netta i d yasin  yenna-d iwala-t ugar n sin n yiseggasen tura sin n yiberdan kan yernu s ugacur
ih d axemri imal ɣer tebrek yettwassen s leqdic-ines d yineslemẓra
suffɣen-t seg tesnawit acku yugi ad iseṭṭel sakin ɣer yisebtar yettucergen seg tezmamt n nabil
yenna-yi-d ur yerri ara tidmi-s ɣer waya maca ad inadi fell-asen
yessawel-iyi-d leɛca deg yiḍ maḍi ixebber-iyi-d dayen yufa isebtar-nni yettucergen
seqsaɣ-t d acu yellan deg-sen yerra-yi-d mačči d lḥaǧa yesɛan azal
maca ḥulfaɣ yella umaynut mi iyi-d-yenna mebla ssebba deg usatel n umeslay-nneɣ  mmi ameɣbun kellxen-t lewḥuc-nni
sakin yesusem aččamar-ines
wehhaɣ faqeɣ yenṭer qrib ad yeṭṭerḍeq d imeṭṭawen
racid yezga yettru
anda-tt nnefxa-nni i t-tesbanayeḍ d argaz bu tissas ulac ugur ad t-ihuccen yezmer ad imager weḥd-s tiwuɣa n ddunit irkelli
mi ara yemmeslay yettkel ɣef yiman-is yeskasay s taɣect-ines tazurant d yifukal iseḥḥan
imerkiden-agi irkelli ruḥen yuɣal d acluḥ mebla lqima i yettawi waḍu
yeḍɛef yuɣal d awraɣ allen-is kecment daxel n wudem-is
nabil iruḥ d asfel d nniya-s d wul-is yesfan i yeglan s uqerruy-is i as-nniɣ akken ad sneɣseɣ fell-as leḥzen
yella iḥemmel-ik ɣas akken temgaradem deg waṭas n tenqiḍin
zzin-as-d yineḍliben-nni ifuḥanen ur yufi ara amek ad iqeṭṭi deg-sen ḥala s tririt n talast i tudert-is i uqerruy-is
allen-is
yerfed racid imeṭṭawen ɣas akken yenna-d s yiwet n yettergigin 
ẓriɣ d nitni i t-yenɣan tagi mačči d timenɣiwt anwa-t umẓiw-agi i as-d-yusan tikti-a n yiblis  amek ad nessuter deg walbaɛḍ ad ineɣ baba-s  ayɣer mačči d nitni i d-yusan ad iyi-nɣen  yewɛer fell-asen ad iyi-awḍen neɣ ufan-tt d tagnit akken ad t-sbaɛden ɣef terbaɛt s tarrayt-agi tucmit  maca ad d-rreɣ ttar-iw ad tt-xellsen yiwen yiwen
dagi yennerna ssut-is yuɣal iremmez seg wurfan am yizem
ad qelɛeɣ iẓuran-nsen i yesfuḥen tamurt
ad xedmeɣ deg-sen ayen ur yexdim ara hitler deg wuydayen
ula d nekk zemreɣ ad refdeɣ leslaḥ wa ad qerseɣ
tura ad sbeddeɣ yiwet n tmilicit yettuselḥen ad ten-ḍefreɣ ɣas ulamma kecmen deg uḥeččun n ttazzalen d taɣect tyemmatin-nsen
sliɣ kra n trebbuyaɛ n uḥuddu bdant ttbinent sya u sya
ad kecmeɣ deg yiwet deg-sent wa ad d-rreɣ ttar i mmi nabil ad d-rreɣ ttar-ik a nabil ad t-id-rreɣ
xenqen-t yimeṭṭawen yessusem
yeffer wudem-is gar yifassen-is yeṭṭerḍeq sakin d imeṭṭawen
eǧǧ fell-ak tura tikta-a tiberkanin a racid a gma
nasira teḥwaǧ-ik tura
d tamuḍint tanefsit-ines teɛya mliḥ teḥwaǧ mliḥ win ara ibedden tama-s wa ad as-yerr lbenna i tudert
ma d taggara n yineḍliben-nni kkes aɣbel wagi mačči d ccɣel-ik
ussan-a ad tesleḍ yis-sen
iḍelli kan walaɣ anmazul n ukumisar n temsulta amaswaḍ sliman fkiɣ-as isallen yellan ɣur-i wid iɣef k-d-mmeslayeɣ yakan
yenna-yi-d ṭṭfen tarbaɛt n yilmeẓyen n ɛayn-el-kerma d adda n deffir n yineslemẓra imselḥen wid i tettafeḍ yal ass bedden ɣef yiṭruṭwaren neɣ ɣer tewwura n yizaduɣen ttɛassan deg medden anwa ikecmen anwa yeffɣen
ur xeddmen ara tiwaculin-nsen d tigellilin maca ɣas akken ttlusun ḥala iselsa ifazen
seg wanda i d-ttawin idrimen amer mačči sɣur tirebbuyaɛ-a  d idrimen i sen-ttaken yimeẓla uffiren n tmura tiberraniyin d trebbuyaɛ n watmaten inselmen yellan deg umaḍal
yenna-yi-d wwḍen-ten kra n yisallen ad ten-yawin srid ɣer yifran n yineḍliben-a
ur ilaq ara ad ruḥen idammen n si aḥmed d yiɣallen n laman niḍen kan akka
ɣef waya ad ak-weṣṣiɣ ad teqqimeḍ d urkid ur ak-itteffeɣ ara laɛqel wa ad teǧǧeḍ iɣallen n laman ad xeddmen ccɣel-nsen
icebbeh-iyi rebbi ukin-d seg yiḍes-nsen tura ad asen-d-rren tiyita yernu qessiḥet
tuggdi tura ad d-tbeddel amkan ad tneggez ɣer tama niḍen
d nekk ara yeskecmen tuggdi daxel n trebbuyaɛ-agi n yiderwicen
ibedd yeqqim yettales kan i tefyirt-a yessed ɣef tuɣmas-is yekkat s lbunya
axxam-is yeḍyeq tura akken yeddari yakk urfan d zzɛaf i izedɣen ul-is
beddeɣ ula d nekk nniɣ-as 
kker ad nruḥ s ṭumubil ad nḥewwes deg ubrid n yillel
illel yessisir lxaṭer yettreccid kker fell-ak
serseɣ ṭumubil-inu deg umkan anda uɣeɣ tannumi srusuyeɣ-tt yebɛed s kra n lmitrat ɣef tewwurt n uzaduɣ ideg sɛiɣ tanarit-inu
munir aɛessas n ṭumubilat ulac-it ass-nni mačči d leɛwayed-is
uɣeɣ tannumi ttmagareɣ-t yal tasebḥit s uzmumeg-ines ahrawan i yeskanayen afermec-ines ladɣa tuɣmas-is n tazwara akked tenfalit n userḥeb i iḥemmel ad yessemres 
yezmer ḥala tafyirt-a i yessen s tefransist ineṭṭeq-itt-id s uɛwaj tqerreḥ imeẓẓuɣen-iw acku tesmektay-id amek i susruyeɣ zik-nni tafransist
acḥal d abrid i as-nniɣ s usqecmeɛ ttmenyifeɣ  alxir 
ɣas akken yeqqim yettɛawad i tenfalit-ines i ineṭṭeq s zzux yal mi ara i yi-iwali subbeɣ-d seg ṭumubil
ur yuɣ ara tannumi yettɣib
 ur ttruẓu ara aqerruy-ik ɛemmu aql-iyi dagi segmi yessuli rebbi ass alamma yewwi-t  am wakken iḥemmel ad i yi-yales yal tanezzayt
yettawi yettarra gar sin n yiṭrutrawen allen-is zgant ɣef ṭumubilat n yimastanen n yimejjayen d yimectariyen-nsen
deg uzaduɣ-nni llant tnariyin tisadranin d yimejjayen imawlan-nsen d isaxiyen yid-s
ula d azniq yeffreɣ
bdiɣ kan alluy n ddruǧ izɣarayen n uzaduɣ armi sliɣ i yiwen ssut yessawal-iyi-d 
muqleɣ ɣer deffir walaɣ-t yettazzal deg ubrid yettwehhi-d s ufus-is
a ruḥ-d ad twaliḍ ayen urǧin yeḍra deg
ɛayn-el-kermatamsulta tenɣa seddis n yirebraben tessers tifekkiwin-nsen deg tlemmast n umraḥ
ibedd ddaw n ddruǧ ilehhet yeḥerḥer
muqleɣ-t wehmeɣ deg-s ttraǧuɣ ad ikemmel ameslay ad iyi-d-yefk ifutas niḍen
dihin deg umraḥ n umenzu n wunbir tifekkiwin n yirebraben ttuḍeggrent ɣef lqaɛa ur tebɣiḍ ara ad tent-twaliḍ 
amraḥ irekkem s yimsulta
tetḥeqqeḍ deg wayen d-teqqareḍ 
am wakken i ak-d-qqareɣ lliɣ din iya-d ad twaliḍ s wallen-ik
mebla ma yerǧa tiririt-inu yuɣal s temɣawla
heggaɣ-d iman-iw ad t-ḍefreɣ maca imir-n kan mmektaɣ-d aqrab aẓayan yeččuren s yikaramen yetteɛlulluqen deg ufus-iw aẓelmaḍ
nniɣ-as ad t-sserseɣ uqbel deg tnarit-inu
twala-yi kan tneflust tekker seg umkan-is iban ɣef taɣect-is yella acu i tt-yuɣen 
a si ɛebdelqader tusiḍ deg lawan
uggadeɣ ad qqimeɣ weḥd-i
muqel afus-iw ur yezmir ara ad yeṭṭef ula d amru
walaɣ tifekkiwin n yirebraben mi tent-tsubbun seg tkamyunt teṭṭeggiren-tent ɣef lqaɛa
walaɣ-tent s ugacur
amer ur ɛeddaɣ ara syin axir
bɣiɣ ad d-aɣeɣ imendilen n lkaɣeḍ deg ukiyusk yellan deg umraḥ n umenzu n wunbir armi d-ɣliɣ fell-asent
ah ya rebbi amer ad tent-twaliḍ a si ɛebdelqader  sewḥacen s yičamaren-nsen iɣezzfanen d yiselsa-nsen yeblulɣen s yidammen d wakal
srewleɣ allen-iw fell-asent rewleɣ s temɣawla
ur ufiɣ ara tabɣest ad qerrbeɣ ɣur-sent
ahat d irebraben-nni i yenɣan akumisar n temsulta neṭgen daɣen ɣef tkamyunt n yimeḥbas
ahat d imeslab ur xeddmen ara leḥsab i wayen xeddmen
ɣilen zemren ad nɣen imestal kan akka mebla lexlas  tura ad ruḥeɣ ɣer din ad waliɣ s wallen-iw
ad iyi-teǧǧeḍ weḥd-i a si ɛebdelqader 
ulac acu ad taggaḍeḍ deg umkan-a
err tawwurt deffir-i ur ttɛeṭṭileɣ ara 
ẓriɣ ad teḍru tedyant am ta
iḍelli mi walaɣ sliman amaswaḍ n temsulta ufiɣ-t yettkel d akken zemren ad snegren tarbaɛt timselleḥt i yesqelqen temsulta deg ɛayn-el-kerma
ruḥen-d ɣur-sen kra n yifesyanen unnigen seg temsulta d yimeẓla uffiren sirden-ten ulac acu i sen-ǧǧan huccen-ten armi i sen-sruḥen lbenna n yiḍes i wacḥal n wussan
ur whimeɣ ara mi i yi-yewweḍ usali n usenger n terbaɛt n ɛebdelǧabar
d ayen ibanen umbaɛd n tmenɣiwt n ukumisar
wwten tamsulta deg uxxam-is
tiyita taqesḥant i tt-ihuccen ɣef waya tiririt-ines ur tɛeṭṭel ara tusa-d daɣen tejhed mliḥ tessewhem medden
ayen i yi-yesdehcen d afsar n tfekkiwin-nni deg tlemmast n umraḥ
ffɣeɣ s temɣawla qesḍeɣ amraḥ n umenzu n wunbir azayez
d tigawt n yigurdan ur xemmemen ara i yinalkamen
d axeddim n trebbuyaɛ yettmenɣan gar-asent ur tlaq ara i yiwet n tuddsa tunsibt i yettqadaren asaḍuf
d tiririt n ttar neɣ d asebgen n tezmert  d yir akernafal yessamasen leqder d lhiba n temsulta mačči d azal i as-yettarra
ɣef uḍar
yuzzel wawal am tmes deg tuga
imdanen ttazzalen seg yal tama ɣer umraḥ lewhama tban-d ɣef wudmawen-nsen ur umin ara s wayen slan
bɣan ad walin s wallen-nsen akken ad amnen
deg wagguren-agi ineggura yezrin nnan-d usan-d lmeyyat n yimsebblen seg yal tamnaḍt akken ad keccmen ɣer trebbuyaɛ-a timselḥin
leslaḥ yellan gar yifassen-nsen yif win yellan ɣer lɛesker amek ihi i ten-rnan s sshala-agi  mačči d nitenti i ten-iṛeggmen d akken ass n trennawt tameqqrant d usbeddi n lxilafa tineslemt qrib ad d-yaweḍ  ttmeslayen medden gar-asen tikwal s ustewtew tikwal s utram ttembaddalen isallen ɣef yiserdasen s yiččamaren yeččuren imudaɣ yezzin i
ɛayn-el-kerma
ttawin-d ifellaḥen d yimezdaɣ n tuddrin i asen-yezzin kra n teqsiḍin timakunin ɣef tigawin n yiserdasen-a n yiḍ
tikwal d imjuhad ara yerren i usɣan azal-is aqdim
tikwal niḍen iqeṭṭaɛen ẓeddmen ɣef tudrin qehhren imezdaɣ-nsen ttakren-ten
anda tella tidet gar ddiɛaya d usigged n lɣaci  tuget n yimdanen d babaɣayu s yiselsa n  ttalsen i wayen sellen ttbeddilen kra seg-sent akken ad gen ttuɣalen d amkan i yiman-nsen ɣas ulamma d inigan kan ama s lqella n tmussni s tuggdi s zzux s nniya neɣ ahat ttafen-d lbenna ma ulsen i teqsiḍin s ubeddel n kra yella deg-sent akken ad tent-rren ɣef yiman-nsen
nejmaɛen yirgazen d warrac ula d kra n tlawin ruḥent-d zzin-as i usebdad n yimeɣrasen
imsulta zzin-as i umraḥ seg yal tama
yal ssenf n ṭumubilat n temsulta d yiwen n ukamyun n yimsexsayen ḥebsen deg tlemmast n ubrid
agraw-nni iɣumm tamuɣli
ɛerḍeɣ ad zelmeɣ kra gar n tfekkiwin-nni
mebla lfayda
dɣa rẓiɣ asalu gar yimdanen-nni s usexdem n yiɣallen-iw akken ad awḍeɣ s amkan
tella lḥaǧa deg-i i yi-d-yeqqaren ilaq ad ɣiwleɣ
asayes-nni i walaɣ yessewhem-iyi mliḥ yerra-d ɣer tidmi-w isura n lwastern i nettwali deg temẓi-nneɣ  isura-nni yeččuren s tfekkiwin n lmeggtin yeẓẓlen ɣef wakal neɣ ijdi ddaw n yiẓenẓaren n yiṭij aqesḥan n sseḥra n
kalifurnya neɣ nifada
seddiset n tfekkiwin ttuḍeggrent ɣef tmurt
iselsa-nsent umsent s wakal d yidammen
udmawen-nsent yečča-tent uččamar jerḥent iban tejhed tiyita gar-asen
zzin-asent yimsulta s yiselsa izegzawen deg yifassen-nsen ṭṭfen timekḥal beggsen i tiyita ma yeḍra kra
ɣummen udmawen-nsen s yikagulen n taḍuḍt taberkant
ḥala allen-nsen yettmecberriqen i yettbinen ttmuqulent ɣer tama tayeffust d tẓelmaḍt ulac acu i sent-iruḥen ad as-tiniḍ d lazer
bedden ibeddi n win i yernan axsim-is iqerra-nsen deg yigenni idmaren-nsen cuffen iḍarren-nsen rsen ɣef wakal ibezgen
yewwet-d ciṭuḥ n ugeffur deg yiḍ
tasebḥit-a tesfa tegnawt
iṭij n ḥertadem yessehma amraḥ deg yigenni anagar kra n usigna i yeqqimen yettawi-t waḍu ɣer usammer
uẓaɣ ɣer tfekkiwin bɣiɣ ad ẓreɣ anwa-ten wigi yettwanɣen
deg tidmi-w myuckaḍent tugniwin  ɛebdelǧabar s teɣzi-ines d uččamar-ines aberkan yessden mi iyi-d-ihedder daxel n texxamt-nni d ɛebdelḥamid uḍɛif mi i yi-yettales i teqsiḍt-nni-ines yessewhamen sakin mi ileḥḥu nekk ṭṭafareɣ-t seg deffir akked yusef ɛeyyaci deg tlemmast n tebrunin n waman d waluḍ
xelḍent tugniwin d yisayasen kra usan-d seg ccfawat-inu tiyaḍ ayen ttwalint wallen-iw sdat-i
udmawen-nni ttemcabin irkelli d ixemriyen malen ɣer tebrek jerḥen ččuren s yidammen yeberguggen akken ad ten-tɛeqleḍ yessefk fell-ak ad tqerbeḍ mliḥ ɣur-sen
ɣas akken tban-d tfekka n ɛebdelǧabar yeẓẓlen deg tlemmast tmal
hata ihi uɣella-nni yebɣan ad yebnu anagraw aserti amaynut s wuzzal d tmes
yumen s tidet yezmer ad yernu yiwen n udabu i ibedden azgen n lqern aya staɛerfent yis-s yakk tmura n umaḍal  neɣ yesderɣel-it ddɣel armi yuɣal ur yettwali acemma anagar tiririt n ttar d iswi-agi i t-yesselḥayen  ahat d ɛeggu akked layas seg ddunit-a i t-yewwin ad iruḥ s yiḍarren-is ɣer lmut acku yumen ma yemmut d amḥaddi ɣef tneslemt ad yettwaḥseb d ccahid neɣ d ameɣras dɣa ad yekcem srid ɣer lǧennet  ayɣer ur as-mmeslayeɣ ara deg yiḍ-nni ɣef temsalt-a akken ad ẓreɣ tikta swayes yumen  aṭas n temsal nettwali-tent kan s wudem n tiṭ ur tent-nettwali ara s telqi dɣa ur nettfiq ara belli ur nessin acemma fell-asent alamma iɛedda lweqt
ur ẓriɣ ara ma nezmer ad nemmeslay akka ɣef trebbuyaɛ-nni timeẓyanin ur nesɛi acemma gar yifassen-nsent maca ɣas akkenn refdent leslaḥ deg wudem n fransa tameqqrant 
anwa i as-yennan imdanen-nni yesɛan kan timekḥal n usegged ad uɣalen yiwen n wass d asaḍen ihumirusiyen iwumi ad zzin luluf n ljunud ad ssawḍen ad ḥettmen ɣef
fransa ad temcawar yid-sen yernu ad tsemmeḥ deg yiwet n tmurt tameqqrant am lezzayer i testaɛmer awinas d uzgen  i wigi fkan tudert-nsen d asfel i tmunnent n tmurt-nsen  neɣ tamsalt-a d lemxaṭra tatrajidit yettawin kan ɣer sin n yiberdan d inemgalen ulac wis kraḍ  tarennawt neɣ tamettant  win yuɣen abrid-a yettwali iman-is deg yiwen n lweqt yerbeḥ yemmut
maca d acu i ten-yesselḥayen s tidet  tudert akked trennawt neɣ tamettant ɣas ma yella ula d abrid-a yettawi ula d netta ɣer tudert niḍen
ayɣer tignatin-a ttemcabint  tamettant ɣef uɣlan akked tmettant ɣef usɣan  zik-nni yexleḍ uɣlan d usɣan  medden ttakken tudert-nsen d asfel ɣef sin n yiswan-a
maca ass-a aɣlan d ayla n medden irkelli ma d asɣan tennulfa-d tarbaɛt-a i yebɣan ad t-yerren d ayla-s nettat kan weḥd-s
dɣa terfed leslaḥ mgal aɣlan
yekker-d ihi uɣlan-a ad iḥudd ɣef yiman-is ɣef usɣan-ines amezwaru daɣen
iban d aɣlan ara yernun asɣan am wakken teḍra deg yuruba
aɣlan d ayla n medden irkelli wid i t-izedɣen yakan d wid ad ikecmen ɣur-s azekka
ma d asɣan yettembeddal seg wakud ɣer wayeḍ
uẓaɣ mliḥ
bɣiɣ ad waliɣ udmawen-nni
iqerreb-d ɣur-i yiwen n umsaltu udem-is iɣumm ad as-tiniḍ yella acu i yeggad
maca ulac acu i d-yenna
muqleɣ-t nniɣ-as s yifassen-iw ulac acu ara yaggad seg tama-w beddeɣ sakin sdat n yiwet n tfekka tawezzlant tumes s yidammen d wakal tettuḍegger ɣer tama tayeffust qrib ad tenṭeḍ ɣer tfekka niḍen
aqerruy-is yečča tiyita ad as-tiniḍ s tɣawsa tuqḍiɛt i yettwawet
kniɣ ɣur-s mliḥ
aglim-is imal ɣer tebrek
d yasin akeḥluc  win yenɣan nabil  asali n tmenɣiwt-ines ad yessenɣes seg ddɣel d leḥzen n racid ahat ad as-tekkes seg wallaɣ-is tikti n urfad n leslaḥ i itezzin deg uqerruy-is ussan-a ineggura 
hata tẓeḍem-d yiwet n tmeṭṭut ɣef uqusis-nni uḍyiq tettsuɣu  mmi yusef
yusef mmi
tḍegger-iyi ɣer ṭṭerf tḥuza-yi qrib i yi-tesseɣli ɣef tmurt
ɛeqleɣ-tt s sshala s lḥiǧab-ines awinaɣ
d acu txeddem dagi yemma-s n yusef ɛeyyaci  ayɣer i tessawal s yisem n mmi-s am wakken deg tlemmast n tfekkiwin-a i yella  walaɣ-tt sakin temmeɣ ɣef yiwet n tfekka tettsuɣu  nɣan mmi yusef nɣan mmi yusef
ula yiwen seg yimsulta ur yembawel ara
bedden qquren
kerfen
walaɣ lewhama d tuggdi ɣef wudmawen n wid i yezzin i umkan rran lwelha-nsen irkelli ɣer tmeṭṭut-nni i yekkaten agejdur
qrib i ttuɣ d akken yusef yella yettiddir akked terbaɛt-agi
mazal ur irandi ara i temsulta  ayɣer ur d-yuɣal ara ɣur-i  ugin-as yimeddakkel-is ad irandi 
grarbent fell-i tuttriwin ur sent-ufiɣ ara ula d yiwet n tririt
qqimeɣ qqureɣ deg umkan-iw ttwaliɣ kan deg tmeṭṭut-nni tameɣbunt
hata mmi-s ayiwan yemmut s tersasin am wakken yemmut baba-s mraw n yiseggasen aya
d mmi-s s tidet  ahat teɣleḍ temmeɣ ɣef tfekka niḍen
maca ur tezmir ara tyemmat ad takez mmi-s  uẓaɣ ɣur-s s laɛqel ɛerḍeɣ ad tt-sbaɛdeɣ ɣef tfekka-nni
tmuqel-iyi-d s yiwen n wudem teffeɣ-it tudert yejmeɛ i yeɣlin ɣef talsa
taɛqel-iyi weḥd-s yakk tiwuɣa teckunṭeḍ deg ubalṭu-inu tsuɣ 
nɣan-t a si ɛebdelqader nɣan-t
hedden iman-im a uletma ahat mačči d netta
muqel-it mliḥ kečč tessneḍ-t muqel mačči d
yusef mmi 
refdeɣ iman-iw ciṭuḥ ɣef tfekka
d netta s tidet
ul ac acu yuɣen udem-is ur yejriḥ ara
ciṭuḥ n wakal kan
maca idmaren-is umsen s yidammen d wakal d yibeɛɛayen
ahat ḥuzan-t s tersasin deg yidmaren
tenna-yi-d deg tlemmast n yimeṭṭawen 
yusa-d ɣur-i snat n ledwar aya yenna-yi-d  azekka ad ruḥeɣ ɣer yimsulta ad randiɣ d acu i ixeddem dagi yemmut  mačči gar yifassen n yimsulta i ilaq ad yili tura 
tḍegger iman-is i tikkelt niḍen ɣef tfekka n mmi-s s yimeṭṭawen
heggaɣ iman-iw ad knuɣ akken ad tt-sbaɛdeɣ ɣef umkan-nni
kukraɣ ciṭuḥ d acu ara as-iniɣ 
tawaɣit-ines d anu ur nesɛi lqaɛwalaɣ liḥala-a yakan deg
racid d nasira
imeslayen weḥd-sen ur zmiren ara ad snejlin leḥzen
d acu ad d-tiniḍ i tyemmat iwumi nɣan mmi-s
nɣan-t ḍeggren-t deg tlemmast n umraḥ azayez am uneḍlib i tessusef tmetti asmi yedder d wasmi yemmut daɣen  nettat i yumnen yernu s tidet d akken ulac acu yexdem d ameslan i yella yezmer ad yemneɛ
kra n lweqt umbaɛd ruḥen-d sin n yimestal sbaɛden-tt
tbedd ur ten-teǧǧi ara ad tt-sbaɛden tennuɣ yid-sen armi tefsex
usan-d sakin yisexsiyen refden-tt wwin-tt ɣer tkerrust-nsen
ula d nekk ččiɣ tiyita ḥezneɣ
ur nwiɣ ara ad d-afeɣ
yusef ɛeyyaci gar teɣtas-nni
ḥala netta i yellan d ameslan gar lmeggtin-nni
ayɣer ur iruḥ ara ɣer temsulta am wakken i d-tenna yemma-s  ahat ass-nni i yenwa ad irandi deg-s yeɣli-d d wass-nni ideg nɣan akumisar n temsulta  snat n ledwar yezrin tura ɣef tedyant-nni daɣen
tamenɣiwt n wass-nni tekkes seg uqerruy-is tikti n urandi  neɣ d ameddakkel-is ɛebdelḥamid i t-iqenɛen ad yeqqim deg terbaɛt  neɣ ahat yuggez-it ad t-ineɣ ma yexdem-itt  anwa i yeẓran  neɣ yerrunda i temsulta dɣa ḥettmen fell-as ad yemɛawan yid-sen wa ad asen-imel anda yella umkan ideg ffren yimeddukkal-is din i yettwawet s tersasin i t-yenɣan  umbaɛd mi sliɣ i teqsiḍt-nni n uḥeddad d sin n yimsulta imakaren zemreɣ ad qebleɣ yakk turdiwin
ṭṭrad-a ifuḥ yumes ad d-yefk talalit i kra n rrwayeḥ d tifuḥanin i iqebbren ulawen wa ad qqiment ttafgent deg walun fellunt deg wulawen ur aɣ-ttaǧǧant ara ad nqabel tidet tafuḥant
yemmut yusef ɛeyyaci ula d uffir-ines yettwamḍel yid-s am wakken yettwamḍel uffir n ɛebdelkrim aḥeddad
kra n lweqt umbaɛd mi wwin yemma-s n yusef ɣer tkerrust n yisexsayen ɣlin-d fell-aneɣ yimsulta iɣummen udmawen-nsen bdan seɛsaqen deg lɣaci
reffden tifekkiwin ḍeggren-tent daxel n tkamyunt i ibedden tama n usebdad n yimeɣrasen
nnejmaɛen sakin deg tlemmast n umraḥ bdan kkaten s leslaḥ ɣer yigenni reffden ifassen-nsen
tiyita n rrsas tessexleɛ lɣaci dɣa rewlen
uɣalen yimsulta-nni ɣer ṭumubilat-nsen ffɣen seg umkan-nni s yisuɣan n trennawt
ula d nekk ulac acu ara xedmeɣ deg umraḥ-nni
skerkreɣ iḍarren-iw teffeɣ-iyi tezmert ttaɛraḍeɣ amek ad qeɛdeɣ iluɣen
ṭṭafaren-iyi wudmawen d tewlifin d yiseqsiyen i irennun deg-i reffu d leḥzen
mmektaɣ-d ass n unekcum-inu amezwaru ɣer
ɛayn-el kerma deg uqrab-iw tawerqet n tummlin-inu deg uɣerbaz alemmas  ibn badis  ul-iw yeččur s tumert bɣiɣ ad ddreɣ akken ilaq allaɣ-iw yeččur s tirga yelhan d yisenfaren dɣa tmuger-iyi-d am yisli i irekben agmer i d-yusan ad tt-inaseb
anda-tt ɛayn-el-kerma-nni anda-tt tamdint-nni turkidt ideg tezdeɣ talwit yesterḥiben s yinebgawen  ad d-tuɣal yiwen n wass  melmi 
tikta-inu deg wallaɣ-iw
