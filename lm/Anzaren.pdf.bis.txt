tazwart
gogol d amaru arusi laṣel is d ukrani ilul ass n meɣres di poltava yemmut ass n furar di musku yella d anaggal d anellis d amedyaz am akken yura daɣen deg umezgun d uzɣan ass a yettuneḥsab seg yimura imeqranen maḍi n teskla tarusit taklasikit
tullist a d yiwet si tid yettwassnen nezzeh gar yeḍrisen is teffeɣ d deg useggas n deg wammud i wumi isemma
tullisin n saint petersbourg yella yura tt gar d di tazwara ugin as tt ad tt yessiẓreg deg uɣmis n umsiked n
musku acku nnan as d taqsiṭ ur nemɛin ur d njebbed aṭas n imeɣriyen maca yesswaeḍ yessufeɣ itt id deg yiwet n tesɣunt
amiran di tuber uqbel ad tt yesdakkel deg yiwen n wammud akked tiyaḍ am akebbuḍ aɣlad ameqqran n
nevski neɣ ussan n umeslub dɣa d tid i wumi ara nernu ad d nessufeɣ tisuqilin ssya d asawen tekka d
anzaren seg wayen i wumi neqqar tasekla tafanṭassit d ṣṣenf i deg yettaǧǧa umaru iman is mačči kan ad d yessugen ayen werǧin yeḍrin akken ad t yerr d tamɛayt am di yal ungal neɣ tullist maca deg wayen i d iḥekku ad t tafeḍ yessexlaḍ gar wayen izemren ad yili d ilaw u ad d yeḍru gar wallen nneɣ d wayen yellan d anigmawi meḥsub d ayen ur d nḍerru s isuḍaf n tfizikt n ugama i deg nettidir akken i ten nessen annect a nuder id tugart i yimecṭah ur nuɣ ara tannumi qqaren leṣnaf am wiyi deg tsekla ɣas akken di tmucuha yettili d unigmawi acu kan tullist temgarad ɣef tmacahut imi nettat ilaq as ad teḥrez dima tiɣariwin i tt ibennun am umkan d lawan i deg teḍra temɛayt i d iḥekku umeskar ihi imeɣri yeḥṣan s wakka ishel as ad yegzu lumur akken iwulem di tɣuri ines u ad d yelhu kan d yizen i yeɛreḍ bab n weḍris ad as t yessaweḍ s tira ines
yuɣ lḥal tira n gogol ttwassnent s usaran i yeqwan deg s acku netta yessexdam it mačči kan iwakken ad yesseḍs imeɣri maca yerra t daɣen d allal swayes ara yezrew tanefsit n wemdan s telqi ama deg wayen yeɛnan tifferkekt akked ṭṭiɛafan ines di tmetti neɣ iɛewwiqen i d yettmagar di tudert is s umata tullist n wanzaren d aḥric kan amecṭuḥ seg wayen yura nextar itt id acku mucaɛet deg tsekla tagraɣlant tettwasuqel ɣer tuget n tutlayin deg umaḍal yerna rran tt ɣer umezgun di kra n tmura ihi nenna acuɣer ur tettili ara daɣen s teqbaylit i ibeddun teggar isurifen yessefraḥen deg taɣult a
yewwi d ad neḥṣu dakken aḍris a i yettwarun qrib sin n leqrun aya ur yeqqim ibedd ar ass a armi yesɛa azal is azal a ahat i as t yefkan d aɣan n gogol i icbeḥen war ma nuder d asental i ɣef d yewwi acku amdan i wumi ruḥen wanzaren is mačči d ayen isehlen anda yebɣu yidir ayen i as yehwu yili t ula ɣer ɣur neɣ anzaren d azamul n nnif d trugza imi d udem yakan dɣa nnan ur as d tusi tikti i umeskar ad d yawi ɣef waya armi yella iḥemmel ad iqeṣṣer akked yemdukal is deg tebratin
ɣef wanzaren is netta s yiman is imi llan ɣezzifit yerna ceḥḥden acemma ma d at saint peterspourg anda teḍra teqsiṭ uɣalen ala yess i teddnen am akken qqaren imi tura tenṭed deg yidles nsen
nnig n temsirt n tudert yettilin di yal adlis tullist a d tagnitt i taḍsa d unecraḥ yezmer ad tt iɣer yiwen am targit kan yeččuren d inbeddalen neɣ am yiwet si tmucuha nni nneɣ n zik maca d abeḥri nniḍen i d tettawi d ansaten ibeɛden i d tessenṭaq ara yeǧǧen imeɣri aqbayli ad yelles assaɣen i t icudden ɣer iberraniyen ansi bɣun ilin imi tasekla yiwet d taẓuri yesdukulen talsa akken ma tella anagar s wawalen d iḥulfuyen
ihi taɣuri igerrzen
samir tighzert
ass n deg meɣres di saint petersbourg teḍra d yiwet n taluft yessewhamen mačči d kra
ivan iakovlevitch d yiwen uḥeffaf i yellan yezdeɣ deg uɣlad ameqqran n vosnecenski nnekwa s yettwarun ɣef tafilt n tewwurt ɣas ini as temsa yakk i d yegran deg umkan is ala taklut n yiwen wergaz yeḍlan ṣṣabun ɣef lḥenk is akked wawalen a  nettuqum daɣen ticraḍ
anersam ivan iakovlevitch i d yukin zik seg yiḍes yesraḥ d ihi rriḥa n weɣrum yeḥman mi d yerfed iman is ciṭuḥ
ɣef umeṭreḥ iwala d tameṭṭut is yiwet n tmexluqt akken yettuqadren u yerna tḥemmel lqahwa s waṭas imir kan i d tekkes snat n texbizin seg ufan
assa ur tesseɣ ara lqahwa a prascovia ossipovna i as yenna ivan iakovlevitch axir ad ččeɣ aɣrum s lebṣel
ad d nini kan tidet ivan iakovlevitch lemmer yufi ad yeɛreḍ ssya u ad yernu syihin maca yeẓra d awezɣi imi yeḥṣa d ttnefcic ur tqebbel prascovia ossipovna
ečč aɣrum ay abuhal i tenna tmeṭṭut deg wul is meqqar ad iyi d teqqim lqahwa tɛedda tḍeqqer as tixbizt ɣef ṭṭabla
s tinn n ḍḍrafa ivan yakovlevich yerna lfista sennig tsedrit is iruḥ yeqqim ɣer ṭṭabla syinn yeddem d lemleḥ iheyya d snat tbeṣlin yerna yeṭṭef d lmus a t an ihi s wudem n winn iɛezmen s tidet ɣef kra yebda la igezzem aɣrum yebḍa t ɣef sin imuqel ɣer tlemmasttaswiɛt kan yesneqmas it wayen i iwala ɣer daxel d acemlal yekreḍ acemma s lmus yesferfed s uḍad is a t a yeqqur cwiṭ i yenna deg wul is wissen acu d wa mi iger sin iḍudan yessufeɣ d ayen yellan din d anzaren
ivan yakovlevich yebra i yiɣallen is taswiɛt iḥukk allen is iɛawed yesferfed acemma yufa ziɣ ulac dinn ccekk d anzaren d anzaren n tidet yerna ikad as d am akken yessen iten
dɣa teṭṭef it lxelɛa maca lxelɛa nni ines ɣas ini as d ulac zzat n wurrif i d yulin tameṭṭut is
ansi akka i d tegzmeḍ anzaren a ay abhim i tuẓẓaf deg wudem is ay aḥraymi ay asekran d nekk s yiman iw ara k yezzenzen ɣer ibulisen ẓriɣ d aqeṭṭaɛ i telliḍ
ayen tlata yergazen i iyi d yennan belli mi ara tettseṭṭileḍ tjebbdeḍ deg wanzaren alamma qrib i ten id tqelɛeḍ
ivan yakovlevich si tama s yegra d ur yemmut ur yeddir acku tura yeɛqel anzaren nni wi i ten ilan n
kovalev mačči n wayeḍ kovaliv a yella d yiwen umnernu n uɣiwen i wumi yettseṭṭil tamart ussan n larebɛa akked lḥedd
susem a prascovia ossipovna i as yenna tura ad ten kebleɣ deg uceṭṭid u ad ten serseɣ deg ṭṭerf anda ara ten ǧǧeɣ kra n wussan mbeɛd ad ten awiɣ
d asellun aɣarim di tmurt n rrrus di tallit n tgelda i d yettqabalen amajur aserdasi
ur qebbleɣ ara amek ara ǧǧeɣ anzaren i d ittwagzemen ad rsen deg texxamt i uɛeggun yessen kan ad yesɛeddi lmus n ttesḍila ur ikeffu ccɣel is akken ilaq ur yettɣawal ay amraɛ a winn ur nettsetḥi tenwiḍ ahat ad d rnuɣ lhemm n temsulta ɣef lǧal ik ur tlaqeḍ ula i kra temmugeḍ kan d agerrum ẓret kan ẓret awi ten anda tebɣiḍ ma d dayi ur uḥwaǧeɣ ara d sleɣ winn ara ten id yadren
ivan yakovlevich yenɛetbar yerra tt kan i uxemmem yerna ur yeẓri ɣef wacu ara ixemmem ɣer tagara yerra afus is deffir umeẓẓuɣ is yenna
wi yeẓran tura amek teḍra iḍelli kecmeɣ d sekreɣ neɣ xaṭi aya d ayen i deg ur zmireɣ ad tḥeqqeɣ meɛna ayen ibanen iban axaṭer aɣrum d tidet d ayen itewwan ma d anzaren d lmuḥal ur fhimeɣ kra nekkini
ivan yakovlevich yessusem akken kan i d imeyyez dakken imsulta zemren ad d afen anzaren nni ɣur s u ad tt id rren fell as yuli t id facal ikad as d yettwali akka gar wallen is leḥbak nni nsen izeggaɣen yettuḥewwcen s lfeṭṭa asekkin nni dɣa tekcem t id tergagayt yeddem d ihi aserwal is d isebbaḍen is yelsa ijulal is yeqqim la ikebbel anzaren nni deg uceṭṭid akken tettɛeyyiḍ fell as tmeṭṭut is mi yekfa yekka tawwurt
yella iger d di lbal is ad ten isers anda yufa ama ɣer yiri n kra n talast ddaw tewwurt neɣ ad sen iserreḥ anda kra u ad yewwet deg uḍar is maca imi ur yesɛi ara ẓẓher a t a yemlal d yiwen seg wid yessen i t id yentaben s usteqsi anda akka tleḥḥuḍ  i wumi ara tseṭṭleḍ umɛar ṣṣbeḥ  kra yedda ur as yufi abrid baqi yessaweḍ iserreḥ asen maca ur d ifaq armi as d iwehha yiwen n umsaltu s tdebbuzt is yella kra i ak yeɣlin jmeɛ it
ivan yakovlevich yettuḥettem fell as ad ten yejmeɛ u ad ten iger deg lǧib yuyes meskin tugart imi lɣaci simmal la d yettneqlab di lawan a i deg beddunt leddint tḥuna
ihi igzem itt di rray ad yaweḍ alamma d tiqenṭert n
isakiev wissen ma yezmer ad ten iḍeqqer dinna deg wasif n neva war ma yeẓra t id ḥedd
acu kan yella wayen i deg ɣelṭeɣ imi ur dawen t id nniɣ ara ɣef ivan yakovlevich yellan d argaz yettuqadren seg waṭas n tamiwin
ivan yakovlevich am yakk inḍen irusiyen yessnen lḥeqq nsen yella d asekran ameqqran yerna ɣas akken yettseṭṭil tamart i wiyaḍ ayla s werǧin i tt yellis abalṭu ines acku ur irennu ula d acemma sufella d areqman neɣ ɣas ini as d aberkan yeḍla d tiburqiɛin ticibanin leḥbak is lxin ma deg umkan n tlata tseqfal i yesɛa ala ixfawen n kra lexyuḍ i d yettbinen ivan yakovlevich yeqqezder wudem is dayen kan
tuɣ mi ara as yini umnernu n uɣiwen kovalev akken i yennum yeqqar as mi ara as yettseṭṭil  a ten a ttfuḥen d ifassen ik ay ivan
yakovlevich netta ad as yerr iwacu yeɛni ara fuḥen ifassen iw  ur ẓriɣ ara a gma meɛna ṭṭeɛtiɛen i as irennu kovalev amnernu n uɣiwen ivan yokovlevich mi ifat dayen icumm rrefɛa s deg wanzaren ad t tafeḍ
d asget n yineḍ yettḥukku yas ṣṣabun ɣef leḥenk is ddaw wanzaren deffir imeẓẓuɣen lḥaṣun anda yakk i as ilaq
atan ihi uɣerman a anifi yewweḍ ɣer teqenṭert n isaakiev imuqel qbel akka d wakka syinn yuẓa ɣer teɛreṣtin iqublen asif am akken yebɣa kan ad iẓer ma ggten iselman i yettɛeddin ddaw tqenṭert dɣa s leɛqel is maḍi iḍeqqer acettiḍ nni i deg llan wanzaren
deg teswiɛt nni iḥulfa am akken sin iqenṭaren i yettwakksen ɣef tuyat is yessaweḍ armi yezmumeg
maca deg wayen ara iruḥ ad iseṭṭel i yinuwar yekcem deg yiwen wesɣur anda yura  učči d lattay i deg yeḍleb lkas n punch acemma kan ilemmeɛ ɣer lebɛid lkumisar n temsulta n wegmam anda yella iban s d deg yixef n tqenṭert nni d argaz i ibedden i yiman is s yiḥricen izeggaɣen i yeǧǧa deg tamart d umḍelliw is bu tlata tacciwin akked usekkin is ivan yakovlevich dayen yesmaḍ dɣa winna isɣel as d s ufus is yenna as aẓ d kan ay aḥbib
ivan yakovlevich yellan yessen amek ara yelḥu yekkes taberriḍt is yuẓa ɣer s s tɣawla yenna
lɛeslama s mmi s n laṣel
xaṭi xaṭi a gma laṣel ur yelli ini d d acu txedmeḍ dihin ɣef tqenṭert
acu ara ak in iniɣ lliɣ tedduɣ ad seṭṭleɣ i kra n medden xeẓreɣ kan ma ɣeṣben waman deg tazzla
d asget n unawur
ala teskaddbeḍ mačči yid i ara tt tesɛeddiḍ ini d ah
zemreɣ ad as seṭṭleɣ tamart i sidi sin iberdan deg ssmana neɣ tlata kkes ccekk i as yerra ivan yakovlevich
ala a gma aya yakk d ixerrurra ayen tlata iḥeffafen i y ittseṭṭilen yerna ɣur sen d cciɛa i ttawin ssutreɣ seg k ad iyi d tiniḍ kan acu txedmeḍ dihin
ivan yakovlevich yewraccex
maca dayi taqsiṭ dlent tt tillas berriken ur neẓri ara yakk acu d yeḍran syinn d asawen
amnernu n uɣiwen kovalev zik i d yuki seg yiḍes tikelt a daɣen yerna iga berr berr s icenfiren is akken yuɣ tannumi yettɛawad as d yal mi ara d yaki war ma yeẓra acimi iwaẓẓed acemma yessawel ad as d awin yiwen n lemri d amceṭuḥ i yettrusun ɣef ṭṭabla ines yella yebɣa ad iwali aɛeqqa i as d yemɣin iḍelli nni tameddit deg wanzaren is maca a lheǧna s mi akken imquel ur as d banen ula d anzaren nni ines ihi di lxelɛa nni yessawel wwin as d aman iḥukk allen is s tmacwart s tidet ulac anzaren yesferfed s ufus is yeskuṭṭef iman is akken ad iẓer ma d naddam kan i t mazal yeṭṭes ala yufa ziɣ yuki d akken ilaq amnernu n uɣiwen kovalev ineggez d seg umeṭreḥ ihuzz iman is awah ulac anzaren yendeh ad as d awin lqecc is dinn din syinn yuzzel ad iwali aqerru n temsulta
maca uqbel ad nkemmel deg umeslay ilaq aɣ ad d nini kra n wawalen ɣef kovalev iwakken ad yizmir yimeɣri ad iẓer amek iga umnernu a n uɣiwen ukud ara d yelhu
ur nezmir ara ad nemmtel imnerna n uɣiwen i d iḥellan asellun a s igerdasen nsen akked wid i t id irebḥen deg uquqaz wiyi d sin n leṣnaf yemgaraden maḍi imnerna n uɣiwen yeɛnan tussna maca ur d qqareɣ ara acku tamurt n rrus weḥd s ma meslayeɣ d
ɣef yiwen ka n umernru n uɣiwen wid nniḍen merra si
riga alamma kamtchatka ad ɣillen d nutni i d qesdeɣ
akka di yal tawuri d yal aswir
kovalev tuɣ it ihi d amnernu n uɣiwen deg uquqaz tura ɣur s sin iseggasen segmi yessaweḍ ɣer uswir a ur t itettu ula d yiwet n teswiɛt yerna iwakken ad d yessali di ccan is yeqqar i yiman is amajur mačči amnernu n uɣiwen ḥess iyi d a titbirt i yuɣ tannumi yeqqar mi ara d yemlil yiwet si tlawin yeznuzun tisdertin deg ubrid aweḍ alamma d axxam bɣiɣ ad d iniɣ axxam iw di
sadovaia steqsi ten ma dinn i yezdeɣ umajur kovalev winn i wumi tenniḍ ad am d imel dɣa ma yufa tt tezyen d timeserrit ad yernu yiwen wawal s uswetwet u ad ikemmel ur ttagad steqsi kan ɣef uxxam n kovalev a taɛzizt d ayen ara aɣ yeǧǧen ula d nekni ssya d asawen ad as nessawal kan amajur
amajur kovalev yella yuɣ tannumi yettmerriḥ yal ass deg uɣlad ameqqran n nevski leḥbak n tsedrit is dima mellulit yerna ɣerran akken ilaq tamart is amek i tt yettseṭṭil tettmecabi ala ɣer tid n imeggiyen nni yettukellfen s tezmamin n wakal d lɣella deg yidabuyen d isunen akked imasdagen neɣ imsujiyen iserdasiyen
d asget n wasun
d asget n umasdag lḥaṣun wid akk iqeddcen di twura i yebran i leḥnak anda i ten tufiḍ yerna ssnen akk ad aruren lwhist deg lkarṭa aḥric i ttaǧǧan si tamart nsen yettruḥu si tlemmast n lḥenk srid ɣer wanzaren amajur kovalev yettawi yid s yiwet n tesnayt n yezwilen imecṭaḥ yemmugen s usafar n leɛqiq i deg ṣewwrent thiraldiyin neɣ anda yura larebɛa lexmis letnayen atg iruḥ d ɣer saint petersbourg s tmara kan ladɣa iwakken ad d yaf amkan ilaqen i uẓayer ines amedya winn n umnazul unabbaḍ ma yufama ulac winn n llusi kan akka di kra n tebdelt yelhan amajur
kovalev mačči d zzwaǧ i ur yebɣi ad yezwzǧ maca ilaq as taxeḍibt ara as d yeglun s wazal n mitin alef n irublen d ssdaq tura akka imeɣri yezmer ad iẓer s yiman is amek yella yettidir umajur kovalev mi akken imuqel deg wanzaren is ur d yufi ala yiwet n temkant kan yedduklen yerna tsawa
imi ur yesɛi ẓẓher deg teswiɛt nni mi d yeffeɣ ula d aceryul ur d iɛeddi yettuḥettem fell as ihi ad tt yewwet
ɣef uḍar akken yesburr akebbuḍ is ma ɣef wudem is yerra tamacwart am winn yeffunzren
ahat ikad iyi d kan lḥal d lmuḥal ad ɣlin wanzaren iw akka kan weḥd sen i iteddu yettxemmim
ihi yekcem ɣer yiwet tḥanut n leḥlawat akken ad imuqel iman is deg lemri ccwi kan yiwen ur yelli deg s
asuf is d tahiraldit d taẓuri n umettel n yemrigen d iblazunen inaṣliyen ɣer yal ǧens igerdan yettferriḥen agnes rennun ttqeɛɛiden ala ibanen ɣef wallen nsen i ikursiyen kra seg sen ttnuddumen ttawin tigaṭṭiwin yeḥman deg tegnanin ɣef ṭṭabla llan ttwaḍeqren ijernanen n yiḍelli nni ḍlan akk d lqahwa
atan iḥunn rebbi ulac ula d ḥedd i yenna kovalev ad xeẓreɣ meqqar iman iw
yuẓa s ukukru ɣer lemri imuqel
wi i yeẓran tura d acu d leɛǧeb a i yuẓaf seld mi yessusef lukan kan ahat yella kra deg umkan n wazaren meɛna ulac d ilem
ikerrec icenfiren is s lefqeɛ yeffeɣ d si tḥanutt nni yerna ɣas mačči d ayen yellan deg leɛwayed is yeggul ur yehḍir ula d yiwen neɣ ur yecmumeḥ taswiɛt kan yeḥbes am winn yewwet usebbit ɣef tewwurt n yiwen wexxam acku ayen i d yeḍran zzat wallen is d ayen ur nettwafham
a tt a tkerrust teḥbes ɣer yiri n tedrejtin seg s yers d yiwen wergaz s asured i d yeffeɣen s wannuz syinn yuli tidrejtin a lheǧna n kovalev d ddihcan i yedhec mi akken i ten yeɛqel d anzaren is yeḍra lmuḥal gar wallen is armi i as d ikad ula ddunit teddewwir yerna s yiɣil i itebbet iman is akken ur iɣelli s temlellay maca ɣas akken yettergigi ad as t iniḍ d tawla i t yuɣen yessaweḍ yefra tt d yiman is dakken ilaq as ad yerju winna alamma yuɣal d ɣer tkerrust is
s tidet snat n ddqayeq kan a t a yinzer nni iɛawed iban d yella yelsa asured iḥewwcen s uwreɣ yesɛa leḥbak
ɣezzifen d userwal yemmugen s uglim n ucamwa akked usekkin ɣer tama winn ara yeẓren amḍelliw is bu rric ad yefhem belli winna d bu usellun n usemtar uwanek di tmelsiwt is iban d tirza i yerza s anda kra imuqel akka d wakka iɛeyyeḍ ɣef unehhar uceryel  lḥu iɛedda iruḥ
kovalev meskin ixuṣṣ ad yemxell ur yeẓri d acu ara ixemmem deg taluft am ta ih amek yeɛni anzaren i yellan deg wudem is iḍelli nni kan ur nezmir ad ṭṭixren neɣ ad lḥun uɣalen ass a s usred ccwi kan takerrust nni ur truḥ ara mebɛid kovalev yuzzel deffir s teḥbes ɣer tama n ssuq n gostini dvor akken i wumi timattarin
ihi yeɣṣeb deg tikli iger itt s umḥiḥed gar kra n temɣarin qqerbubbɛen wudmawen nsent tulawin a i sent id yegran ala snat tmexwaǧ deg umkan n wallen tid deg wacu yella yettaḍsa zik ulac aṭas n lɣaci kovalev yetḥeyyer deg yiman is armi ur yeẓri maḍi amek ara yexdem yeqqim kan yettnadi ɣef urgaz nni di yal tiɣmert baqi yuɣal ilemmeɛ it yella ibedd ɣer yiwen ukuntwar anda ixeẓẓer di kra n sselɛa i as yewwin aqerru s ma d udem is yeffer it akk s tama tanǧit n leḥbak n tsedrit is i d yulin
yebda la as yeddewwir i usemtar uwanek ssya ɣer da yettara iman is yettusu maca inzer ur iḥerrek ara yakk
d aɣersiw yettidiren deg yidurar n alpes yettemcabi ɣer taɣaṭ
amek tura ara qeddmeɣ ɣur s i yeqqar kovalev deg wul is iban s usured i yelsa d umḍelliw nni ines ulac wi ur t nɛeqqel belli d asemtar uwanek ur ẓriɣ amek ara xedmeɣ
mass i yeṭeq kovalev i yettɛaraḍen ɣer daxel ad yessebɣes iman is a mass
acu tebɣiḍ i d yerra bu anzaren nni i d iḍewwren
ɣer tama s
d ayen yessewhamen a mass yeɛni ikad iyi d tessneḍ amkan nsen a t an tura ufiɣ k id yerna anda
amen belli
suref iyi meɛna ur fhimeɣ ara yakk ɣef wacu i la d tettmeslayeḍ sefhem acu tebɣiḍ ad t inid
amek tura ara t ssfehmeɣ i yenna kovalev d yiman is
maca itebbet allaɣ is yebda
ulac dinn ccekk belli yerna nekk d amajur ufiɣ d iman iw war anzaren amen belli mačči d ayen ilaqen
lukan tura d timdellelt yeznuzun ččina di tqenṭert n
voskresenski balak ahat tezmer ad tsemmeḥ deg wanzaren ma d nekk yettmalahen ad uɣaleɣ d axeddam
ɣer ddula yerna sennig wannect a aṭas n medden i ssneɣ deg yixxamen yemxalafen amedya massa tchekhtareva tameṭṭut n yiwen usemtar uwanek d waṭas n wiyaḍ nniḍen teẓriḍ weḥd ek ur ẓriɣ ara a mass mi d yenna akka amajur kovalev yerfed tuyat is suref iyi suref iyi tura ma nmuqel aya si tinn ilugan n yiseɣ akked lwaǧeb ad teẓreḍ weḥd ek acu yellan
ur fhimeɣ ula d iqiḥ deg wayen i d teqqareḍ i d yerra yinzer sefru d awal akken ilaq
a mass i d yuɣal deg wawal kovalev yesseḥbabren
ɣef nnif is awalen ayi i d tenniḍ ur ẓriɣ acu i d tqesdeḍ yes sen hatta n tamsalt d tayi ikad iyi tban am yiṭij ala ma tebɣiḍ ad xaṭer lḥaṣun d kečč i d anzaren iw
bu anzaren yessaked ɣer umajur yeqqen aɛenbur is acemma
tɣelṭeḍ a mass anzaren a d ayla w yerna ulac akk acu i y icerken yid ek iban ɣef tseqfal n usred nni inek i d yekkan seg yimedduya belli ad tiliḍ txeddmeḍ deg umeẓlunniḍen
akken i d ifukk awalen a bu wanzaren yezzi d s uɛrur
deg teswiɛt nni dɣa iruḥ d yiwen n ṣṣut ḥlawen n usḥurbel n tqendyar a tt a tɛedda d ihi yiwet n temɣart icebbḥen akk iman is s ccac n lḥrir d lkettan ɣer yidis is tedda d tlemẓit d tarqiqant s tqendurt tamellalt i yerran akken yessefk ɣef leqedd is yegrurzen ma d amḍelliw i terra ɣef uqerru s fessus ad tiniḍ d tagaṭṭiwt iṣewweb
kovalev yuẓa ciṭuḥ lekbab n tsedrit is iseggem tasnayt nni ines n yezwilen imecṭah iɛellqen deg tezlagt n uwreɣ syinn yezmummeg acemma ɣer ṭṭerf iger tamwat ɣer tlemẓit nni ɣezzifen di lqedd i d yunzen ciṭuḥ am trelluct tafeswant akken ad tessuden afus nni ammellal bu iḍuḍan ifranwanen acmummeḥ i d yebdan deg wudem n kovalev yerna yeǧǧujeg ugar mi akken i iwala seddaw umḍelliw tamart nni temdewwert mellulen am yizir d uḥric si i lḥenk nni yecban tawerḍett tamenzut n tefsut di temlel
taswiɛt kan a t a kovalev ineggez d ɣer deffir am winn i d teqqes tmes yeṭṭerdeq d imeṭṭawen
yemmekta d dakken ur yesɛi ara maḍi anzaren dɣa
yezzi ɣer deffir iwakken ad yassali di ṣṣut is u ad as tt yini ɛinani i bu userd nni belli ur yettsetḥi ara d aḥraymi i yella yak ur as yeḍlib acemma d anzaren is kan i yebɣa ad as d yerr maca anzaren ur d grin winna tuɣ yeṭṭaxer ad yili d tirza ines i yettkemmil
daymi yuyes kovalev yeffeɣ d ibedd seddaw lferca yttmuqul ma ad t iwali yecfa mliḥ ɣef umḍelliw is yesɛan tirictin d usured ines iḥewwcen s ddheb maca ziɣ ur yerri ddhen is la ɣer yini n uceryul is la ɣer winn iɛudiwen yerna ur yeẓri ara ma yedda d yid s uxdim neɣ amek yelsa uxdim a ma yella aɣbel nniḍen d iceryulen yeggten deg ubrid la ttzefriten tniliwin armi ur t ǧǧin ad iqelleb yerna ɣas ma yeɛqel yiwen seg sen amek ara t id yeḥbes
ass nni d ass igerrzen s yiṭij yeḍwan aɣlad ameqqran n
nevski yella yeččur d lɣaci tilawin akken d tirebbuyaɛ newwrent d taneddut i d yeṭṭfen si tqenṭert n polisseisk alamma d tinn n anitchkine yella di snat dinn i yettḥewwis usemtar n tsenbert yiwen seg yimedukal n kovalev i as yessawalen agenses aknaner ladɣa mi ara ilin gar iberraniyen a t an iaryjkine aqerru n tnarit deg useqqamu n isinaturen amdakel is n tidet i yettserriḥen i llɛeb di lwhist mi ara as d teɣli tiss tmenya
atan umajur nniḍen i d iḥellan daɣen asellun is deg
uquqaz yettwehhi as d s ufus is akken ad iɛeddi ɣer tama s
lebḥer ad t yawi i yenna kovalev aw ay anehhar awi iyi qbala ɣer unebdad n temsulta
kovalev yerkeb deg udrucki ssya ɣer da yeqqar i unehhar uɛudiw nni serreḥ i ṣṣrima ɣiwel
anebdad n temsluta deg uxxam i yella i iɛeyyeḍ
kovalev mi yekcem ɣer daxel
ala i as d yerra unidag tura kan i yeffeɣ
anef as ihi
yeffeɣ meɛna mačči aṭas aya i d yuɣal unidag deg wawal is lukan teɛǧleḍ d s dqiqa kan yezmer lḥal tili tufiḍ t id
kovalev war ma yekkes tamacwart i iɣummen udem is yuɣal yeqqim deg uceryul iɛeyyeḍ ɣef unehhar s yiwet n taɣect i ɣef i iban layas
lḥu
s ani i t yesteqsa bu uceryul
ddu kan qbala
amek qbala aql aɣ deg teɣmert n webrid ad nruḥ yeffus neɣ zelmeḍ
neɣ drushki d yiwen n ṣṣenf seg yiceryulen i ẓẓuɣuren iɛudiwen
winn yettsekkiren neɣ yettɛassan tawwurt
tuttra ya tḥeyyer kovalev u tḥettem it ad iɛawed i ttexmam is ɣef lqaɛ akken yella imiren yewwi d fell as ad iruḥ ɣer tnefrut tamsultant uqbel kulci mačči kan imi taluft is teqqen srid ɣer temsulta maca dinn ara as ishilen lumur wala anda nniḍen yelha rray ma yella yeḍmeɛ ad yessuter azref is di tmehla anda ixeddem bu wanzaren nni s yiman is acku ɣef wamek i as d yettarra zgelli nni iban dakken ɣer ɣur s netta kra ur yeffir ad yernu daɣen ad yeskiddeb am tikelt nni iɛeddan u ad yini ur t ssineɣ ur t ẓriɣ kovalev iɛewwel ad yendeh ɣef unehhar ad t yerr ɣer tama n tnefrut n temsulta maca yemmakta d i as d dakken aqeṭṭaɛ nni bu tmenqas am winnna ibeyynen tiqest is si tazwara yezmer ad ifares tagnit s leɛqel is u ad yerwel si temdint dɣa imiren qellben neɣ qqimen ha ur tettafen ara ha ad iḍul umecwar ɣef teɣzi n waggur siwa ma yester rebbi taswiɛt kan waqil d rebbi i t iwellhen a t a yufa tt id igzem itt di rray ad yaweḍ alamma d tabdelt n yiwen seg yeɣmisen u ad iger tullɣa i deg ara yefk merra ttfaṣil ilaqen akken wid ara yemlilen amakar nni ad izmiren ad as t id awin neɣ ma ulac ad as d inin anda yezdeɣ
ihi mi tt yefra akka kovalev yumer bab uceryul ad t yawi ɣer tebdelt n weɣmis kra kkan leḥḥun netta la t yekkat s idubbizen ɣer uɛrur u as yeqqar
ɣiwel ay axabit rnu ɣiwel a rrxis
aw a ccaf i yeqqar unehhar netta la yettṣelfiɛ deg uɛudiw nni ines yerxan i izerzuren ad as t iniḍ d aqjun n ṣṣyada
ɣer tagara yeḥbes udrucki kovalev yekcem akken yessalhat ɣer yiwet n texxamt n termest anda yufa yiwen umaris d amɣar s ubalṭu d aqdim akked nnwaḍer yella yiqqem deffir ṭṭabla s yimru deg yicenfiren is a la iḥetteb iṣurdiyen n lfeṭṭa
wi i iteṭṭfen dayi tullɣiwin i yuẓẓaf kovalev akken i t yerra umnar ɣer daxel meɛna suref iyi azul qbel
azul i as yerra umɣar nni i d ireffeden asekkad is yesrusu t ɣef yedrimen i yessembabi zzat s
bɣiɣ ad greɣ
s ttawil kan rju ciṭuḥ deg leɛnaya k i kemmel yenna umaris akken yettaru izwil ɣef lkaɣeḍ s yiwen ufus ma s uḍad n ufus nniḍen iḥerrek snat teḥjurin ɣef leḥsab
yiwen uqqeddac bu lbercmat i ibanen ɣef wudem is d ccuf i yefka di lḥeṭṭa s belli aṭas i yeqdec di kra n wexxam aristukrati ibedd zzat n ṭṭabla s tezmilt deg ufus yerna waqil iwala tagnitt twulem iwakken ad d ibeyyen leḥdaqa yekseb
d ayen ibanen a mass aqziḥ nni ur yeswa ara ula d igrevenniken yiwen am nekk ur ttakeɣ ara deg s n yegrucen acu massa takumett tḥemmel it aṭas ad iyi isameḥ kan rebbi welleh ar i t tḥemmel a tt an ihi tbudd
n irublen i kra wi i t yufan acu tebɣiḍ tagara ya medden mxalafen amek i ttwalin winn yessnen iḍan s
grevennik azal n isantimen irublen irusiyen
groche azal n isantimen
tidet ad yekseb uccay neɣ abarbi ad ixelleṣ fell as azal n
neɣ balak irublen meɛna ad yaɣ aqjun d wawal
amaris am urgaz n lɛali ibeyyen as d dakken yefka tameẓẓuɣt akken iwulem ɣas ikemmel iḥetteb acḥal isekkilen yuran deg tezmilt i as d yewwḍen ɣer tama tella terbaɛt n temɣarin imceyyɛen n tḥuna d idinagen merra s tezmilin deg yifassen
deg yiwet n tezmilt yura dakken yiwen unehhar uceryul ur nelli d aḥemmaq yettḥewwis amkan n lxedma di tayeḍ a t a yella wi ara yezzenzen yiwet n tkalict ur nelḥi ara aṭas truḥ d si pari deg usggas n dihin d taqeddact n tseɛṭac iseggasen di leɛmer is teẓwer deg usired n lqecc maca tessen asen daɣen i lecɣal nniḍen n wexxam la tettnadi wi ara as d yessawlen akkin d idruckiyen iṣeḥḥan ur nesɛi iseḍruyen neɣ d aɛudiw n sbeɛṭac iseggasen s tburqiɛin d ticibanin am tqeffaɛt deg tazzla a tent a zzerriɛat timaynutin n lleft d ufjel akken i d leḥqent si lundun a t an uxxam di tmurt s wayen akk ilezmen snat n tzeqqiwin i iɛidiwen d umḍiq anda yezmer bab is ad d yessker tajnant annectila tt n tbulla d tgemrin wiyaḍ ggaren tullɣiwin i deg ssumuren ad aɣen timlixin tiqdimin u ttrajun deg wid teɛna temsalt ad d ruḥen gar ttmenya d ttalta n ṣṣbeḥ ma bɣan ad wennɛen ssuq
taxxamt i deg yennejmaɛ lɣaci a tella mecṭuḥet daymi abeḥri sdaxel ẓẓay maḍi maca amnernu n uɣiwen
d yiwet n ccetla n yiḍan i d yekkan si fransa
d addag yettemcabin ɣer tbendeqt isem is ussnan betula
kovalev ur yezmir ad yesriḥ ula d kra imi yesburr tmacwart i wudem is ma d anzaren is i yeẓran ala rebbi anida llan
a mass sameḥ iyi ad ssutreɣ deg k aqli ɣeṣbeɣ i d ifukk awal is s zzerban
rju kan dqiqa sin irublen d ikupiken aql iyi n yiwen urubl d ikupiken i yenna umɣar mi d yerfed asekkad is si tezmilin nni n temɣarin d iɛessasen n tewwura acu tuḥwaǧeḍ i yenna mi yezzi ɣer kovalev
ttxil ek i yenna kovalev teḍra d yiwet n taluft ur tban d tukerḍa neɣ d ticciṭent ar tura ur ɛlimeɣ s kra
ssutreɣ kan deg k ad taruḍ belli winn ara iyi d yawin amexluq nni ad yawi lḥaṣṣa d tameqqrant
ini iyi d nnekwa k
ala iwcu nnekwa w ur zmireɣ ara maḍi ad tt id iniɣ aṭas n medden i y issnen tella massa tchekhtareva tameṭṭut usemtar uwanek tella pelagia grigorievna
podtotchina d tameṭṭut umesgrew unnig xaṭi ad y inǧu
rebbi seg waya aru kan  amnernu n uɣiwen neɣ ahat xir  amajur
ihi irwel ak uqeddac ik
anwa aqeddac awah lukan ɣas d aya kan ayen i y irewlen nekkini d anzaren
mmm nnekwa ines weḥd s acḥal i ak yewwi d idrimen
mi d nniɣ anzaren ẓriɣ ur tefḥimeḍ ara d inzer iw nekk i iruḥen ur ẓriɣ andalla t waqil d cciṭan i yebɣan ad y yawi d tiqiǧett
ih umbeɛd amek i ak iruḥ ur fhimeɣ acemma deg temɛayt a maḍi
ur zmireɣ ara ad ak d iniɣ amek d acu kan akka tura a t an deg temdint i yettḥewwis s yisem usemtar uwanek
daymi ssutureɣ deg k ad txebbreḍ medden s waya winn i t id yeṭṭfen ad y t id yawi dinn din war ma iɛeṭṭel yak teẓriḍ fiḥel ma nniɣ d belli yuɛer iyi ad idireɣ akka ma ulac aḥric nni seg yiman iw mačči d tifednett deg usebbaḍ ur tebbin ara ma txuṣṣ tturḥuɣ yal lexmis ad d ẓreɣ tameṭṭut usemtar uwanek massa tchekhtareva ssneɣ daɣen pelagia grigorievna podtotchina d tameṭṭut n yiwen umsegraw unnig i yesɛan yelli s tecbeḥ ssneɣ aṭas anda nniḍen aqla k twalaḍ amek ara xedmeɣ tura ur zmireɣ ad d bineɣ anda kra
amaris yeqqim yettxemmim la inebbec deg yicenfiren is s uḍad is yessusem ddeqs armi yuɣal yenna
awah ur zmireɣ ara d serseɣ tullɣa am tayini deg uɣmis
amek iwacu
ma ulac aɣmis ad as truḥ cciɛa s ma winn i d yusan ad yaru belli ruḥen as wanzaren is akka alamma qqaren medden ijernanen ziɣ sserwaten kan anagar lekdub i d ssufuɣen
amek akka d aserwet deg wayen i y iɛnan nekk aserwet ur yelli
akka i tenwiḍ teḍra d teqsiṭ am ta ssmana nni iɛeddan yusa d yiwen d anawur am akken i d tusiḍ ass a kečč yewwi d yid s tazmilt i as d yekkren s sin irublen d
ikupiken acu teqqar tullɣa s a t an irwel iyi uqujun d abarbi d aberkan ad iyi d tiniḍ  d acu i y iɛnan nekk deg wannect a  ihi yelfa d ziɣ abarbi a mačči d aqjun d winn yettɛassan ɣef usenduq n tedrimt ur ẓriɣ n wacu tabdlet
acu kan nekki mačči ɣef ubarbi ay bɣiɣ ad greɣ tullɣa ɣef wanzaren iw am akken ɣef yiman iw nekk
ala ur zmireɣ ara ad serseɣ tullɣa am ta
ɣas ruḥen iyi wanzaren iw s tidet
ma ruḥen d tamsalt n ṭṭbib qqaren llan wid izemren ad ak d beddlen anzaren akken yessefk yerna ikad iyi d d acruhi kan i telliḍ iɛǧeb ak uqeṣṣer mliḥ anda llan lɣaci
atan ad ak ggalleɣ s kra n wayen akk ɛzizen imi tewweḍ ɣer tiyi ẓer ad ak ten in sekneɣ
acu i k yessfeqɛen i ikemmel umaris yenna akken mi icumm yerna ma ulac aɣilif i d yerna s kra n tewnafit i ibanen ɣef wudem is aqli cerheɣ ad ten waliɣ
amnernu n uɣiwen yekkes tamacwart ɣef wudem is
d tidet d leɛǧeb amek i yessewham i yenna umaris tamkant nni teddukel akk am teḥbult n weuɣrum ih ad tweḥḥdeḍ amek tsawa
i tura mazal ad ternuḍ ad theḍred aqli k twalaḍ s wallen ik tullɣa w ilaq ad ters deg uɣmis ur tettuɣ ara lxir ik yerna yessemlalen akken ad nemyussan ferḥeɣ nezzeh s tegnitt a i daɣ d am akken nettwli amajur tikelt a iɛewwel d ad tt yerr i usqizzeb
mačči d ayen yuɛren akken ad nxebber medden s wannect ta i yenna umaris iban meɛna ur cukkeɣ yella wayen ara d terbeḥeḍ seg s ilaq ak ad teẓreḍ ḥedd seg wid yekkaten astilu akken ad d yeglem yakk taluft a am akken d tarat deg ugama u ad yessiẓreg amagrad di
tzizwit ugafa dayi icumm rrefɛa deg wanzaren meqqar ad sfayden warrac imecṭaḥ yerna yenser neɣ ad yelhu ula i tewnafit n lɣaci
amnernu n uɣiwen ur yelli i as yeqqimen yessuder asekkad is ɣer lqaɛ n yiwen ujernan anda ttwarun isallen umezgun udem is iruḥ ad yezmummeg mi iwala isem n yiwet tsegbart i iḥemmel yewwet maḍi ɣer lǧib akken ad d yekkes tawriqt tazgzawt acku ɣer ɣur s imsegrawen unnigen ttɣimin kan ɣef wattagen maca tikti nni n wazaren is tesluɣ as kra din
amaris s yiman is iban d iɣaḍ it kovalev di lḥala deg i d yegra akken ad yessifsus ciṭuḥ fell as yenwa ahat yelha ma iṣebber it s wawalen a  ad ak iniɣ tidet kan tadyant a i ak yeḍran tqerreḥ iyi ax ad tesriḥeḍ rrefɛa n ccemma tettekkes leqriḥ uqerru tessibɛid lhemm telha d ddwa ula i lembaser akken netta ihedder amaris
d isem n uɣmis yesɛedda as i kovalev tabewwaḍt n ccemma yeḥrec amek i as d yeldi leɣṭa i ɣef tṣewwer tmeṭṭut s umḍelliw
abrid amek i t iluɛa umaris ɣas deg nneyya s i yella yessufeɣ kovalev si leɛqel is  ur ẓriɣ ara i as yenna s lefqeɛ amek yeɛni i d testafeḍ i usmesxer la ak qqareɣ d ayen swayes ara sriḥeɣ i y ixuṣṣen ad tt yawi ddumi ccema inek ur zmireɣ ara maḍi ad tt waliɣ akka lliɣ tabirizinskit nni inek ur tura yerna mačči kan nettwabdar meɛna ula d tinn iḥebken ifukk d awalen a yeffeɣ si tebdelt n weɣmis akken yettfur uqerru s d urrif yerra ɣer lkumisar
mi yewweḍ kovalev anawar nni tuɣ akken kan yeḍleq yella yettfay yeqqar i yiman is ad ṭṭseɣ meqqar snat tsaɛtin n lɛali
ihi iban dakken tisin n kovalev mačči d tinn ara as iɛeǧben
lkumisar a yella iḥemmel aṭas tiɣawsiwin n tẓuri d ifuras n temguri maca ayen i t yerḥan ugar d yiwet n tewriqt tamnukdant  ulac am ta i yeqqar dima ur teṭṭalab ad tečč ur tesra i umkan tkeččem akken ilaq deg lǧib u ma teɣli ur tettruẓ ara
iqubel d kovalev s tesmeḍ yenna as mačči deg teswiɛt nni mi ččan medden i beddun tasestant imi tumast n wemdan s yiman is teqqar d dakken mi ara
teččeḍ ilaq ad tesgunfuḍ acemma dɣa d tagnit i kovalev akken ad iẓer imeslayen n ifelsafiyen iqburen amek i ten yessen lkumisar yerna argaz yessnen i tteḍbir ur as ttruḥen ara wanzaren is umzegun
awalen a jerḥen asaḍ nneɣ mačči kra
ilaq aɣ ad nẓer belli kovalev d argaz anifi yezmer ad tt yesɛeddi i wid akk iheddren fell as ala wi i as d yewwḍen ɣer uẓayer is d twuri ines ɣer ɣur s netta deg mgal idumsegrawenyettɛeddi maca mgal imesgrawen unnigen xaṭi udem iss i t id iqubel lkumisar yessefcel it daymi ihuzz kan aqerru s iwehha as ufus is yenna
dayen sennig utɛeddi i tetɛeddaḍ ur sɛiɣ ara d iniɣ
iɛedda yeffeɣ yettilin ayen akk
yuɣal ihi s axxam iḥuss kkawen ifadden is tuɣ yeɣli d yiḍ axxam nni ines iban as d am akken yeḥzen yerna yeččur d ammus imi ur d yeqḍi wara seg wayen yuzzel mi yekka deg ufrag iwala aqaddac is ivan yegnen ɣaf uɛrur deg wattag n tserki yella yetturar s isusfan ɣer ssqef tikelt ad yessusef ɣer tama tikelt ɣer tama nniḍen yerna yessawaḍ iten s lqis tiṭṭeglellit am tinn terna tessuli as idammen s aqerru i kovalev yewwet it s umeḍelliw is ɣer yimi yenna as keččini dima d tiɣyal i txeddmeḍ
ivan ineggez d ɣef ddeqqa seg umkan is yuzzel deg wayen i d yewwi akken ad as yekkes akebbuḍ is
amajur s ɛeyyu d leḥzen yekcem ɣer texxamt is iḍeqqer iman is ɣef wattag mi d iger kra n nnhati yenna
a rebbi a rebbi iwacu tura lmeḥna am ta lukan d ifassen neɣ d iḍarren i y ittwakksen yili ahat xir ma d argaz war anzaren ur iban d acu t d afrux ur yettili ara d afrux d aɣerman ur yettili ara d amtawai d taɣawsa kan i ilaqen ad tt id teddmeḍ u ad tt tḍeqqreḍ si ṭṭaq
lukan meqqar di ṭṭrad i iyi t yegzmen neɣ lukan d ḥedd i nnuɣeɣ ɣef lḥerma w xersum ad iliɣ d nekk i d ssebba meɛna a t a yufeg akka kan akka kan baṭel ur d yewwi ula d duru awah d ayen ur nettili i yerna yenna mi ixemmem ciṭuḥ d lmuḥal ad afgen wanzaren akka kan yerna akken yebɣu yili lḥal d ayen ur yettamen yiwen
iban d tirga kan i ttarguɣ neɣ d axayel i xuyleɣ neɣ yezmer lḥal maḍi ahat d aɣlaḍ i ɣelṭeɣ deg wayen ara sweɣ aman swiɣ aman n rriḥa n ttesḍila d abuhal nni n
ivan i ur ten nekkis syinna a t an ihi ziɣ ssbelɛeɣ tt
iwakken ad yekkes ccekk dakken ur yeskir ara yeskuṭṭef iman is yiwen uskuṭṭef i t iqerrḥen armi i iɛeyyeḍ lǧerḥ a i as d yewwi ufus is dayen iqenneɛ it ziɣ di leɛqel is i yella ihi yuẓa s lemḥadra ɣer lemri netta la yesmermic s wallen integ d d tamndeffirt yenna uh a t a lmenker
maca dinn din
taluft simmal tettuɛer i tigzi lemmer d aɛeqqa i iɣaben lemmer d taɣenǧawt n lefeṭṭa neɣ d ssaɛa neɣ ayen akk nniḍen icuban ɣer waya ad as yaf ḥedd ixef is ma d anzaren yerna i wawna i wumi ruḥen maḍi maḍi imi deg uxxam is i teḍra amajur kovalev i d yerran ɣer
wallaɣ is akk imaɣlayenn temsalt amek i zemren ad ilin yufa belli ur d tekk ansi nniḍen ala sɣur tmeṭṭut umsegraw unnig massa podtotchina i yellan tebɣa ad as tefk yelli s ad tt yaɣ d tidet yella yeddawar as i teqcict nni maca yettmuqul daɣen ma yella wayen ara ifeɣɣen fell as deg tinnisba mi ara as tt id tini tmeṭṭut nni ɛinani dakken tenwa ad as tt tefk ad t tafeḍ yettuɣal cwiṭ cwiṭ
ɣer deffir u ad yettcekkir yeqqar neɣ mazal it meẓẓi ilaq as qbel ad yernu ad yexdem xems snin ar melmi ara yaweḍ iseggasen kan di leɛmer is
iban ɣef akka akken ad terr ttar tɛewwel d ad t tesseɣli s ufus n ḥedd n tseḥḥarin timɣarin i txelleṣ acku d lmuḥal ad ilin wanzaren nni d anegzum i ttwagzmen imi yiwen ur t id iqerreb deg txammat is aḥeffaf ivan
iakovlevitch tuɣ iseṭṭel as tamart d larebɛa nni ayen yerna yakk ass nni d wass n lexmis anzaren is qqimen akken llan aya yecfa fell as mliḥ u yetḥeqqeq deg s yerna tili iḥuss kan s teqreḥ ccama nni daɣen ulamek ara teḥlu akka kan deg teswiɛt u ad tuɣal tsawa am teḥbult n weɣrum
kovalev yettheyyi leḥsabat deg uqerru s wissen ma ilaq as ad yeccetki ɣef massa podtotchina neɣ axir as ad i tt iḥeccem maca tt yeɛnu s uḍar is akken ad imeyyizen a tesnegza as ten tafat i d ttsistint ccqayeq n tewwurt yeḥṣa d ivan i iceɛlen tacemmaɛt deg ufrag
ivan ur iɛeṭṭel ara iban d netta s yiman is s tcemmaɛt deg ufus tacemmaɛt a d tinn i d yefkan tafat teǧhed deg texxamt ihi ayen i ɣer yezwar kovalev d tamacwart swayes yeffer amkan anda tuɣ llan wanzaren is iḍelli nni kan iwakken ungif a n ivan ur ileddi ara aqemmuc is s lxelɛa ma iwala leɛǧeb i yeḍran d umɛellem is
uqbel ad yuɣal ivan ɣer tegrebitt is terɛeḍ d seg ufrag yiwet n taɣect ur nettwassen la d testeqsay dagini i yezdeɣ umnernu n uɣiwen kovalev
d winn ih d amajur kovalev kcem kcem i as yerra
kovalev i yeɣeṣben ɣer tewwurt ad tt yeldi
yekcem d yiwen imeggi n temsulta d argaz iqeffḍen iman is iḥricen yeǧǧa deg tamart is ur d iceɛlalen mliḥ ur smixen mliḥ yesserxa daɣen i leḥnak dɣa d winn i nwala di tazwara n wullis a a t an yella ibedd deg yixef n tqenṭert n isaakiev
d kečč i wumi iruḥ yinzer ay argaz n lɛali
swaswa
atan ihi nufa t
amek amek i yeɛeyyeḍ umajur kovalev
armi i as ɛerqen wawalen s lferḥ imuqel deg umsaltu akked icenfiren is d leḥnak is i d teḍwa tcemmaɛt s tafat is yettergigin
amek i t tufam ihi i t yesteqsa ɣer tagara
d ẓẓher kan yella yerkeb deg uceryul imessukal akken ad iruḥ ɣer riga apaṣpur is tuɣ yersa si zik ɣef yisem n yiwen unawur yerna ayen yessewhamen ula d nekk nwiɣ t d amdan armi rriɣ nnwaḍer iw i t ɛeqleɣ ziɣ
d inzer ur skiddibeɣ ara fell ak d aẓekwal ay lliɣ lukan tura ad tebeddeḍ zzat i ad ɛeqleɣ belli tesɛiḍ udem meɛna ur ferrẓeɣ la anzaren la tamart la kra akken ula d taḍeggalt iw txuṣṣ deg usekkad
kovalev dayen ur yeḥkim ara deg yiman is
anda t anda t ad ruḥeɣ dɣa tura yakan
s leɛqel ik kan niɣ ẓriɣ belli teḥweǧeḍ t ihi wwiɣ t id yid i yerna lukan ad teẓred wi i yellan d ssebba tameqqrant n taluft a d yiwen uḥraymi d aḥeffaf deg uɣlad n vosnecenski i yettwaḥebbsen tura meɛna si zik mi t ccukteɣ d asekran u yerna yeggar afus is ayen telt eyyam segmi yeccelqef lkarṭa n tseqfal deg yiwet n tḥanutt ma d anzaren ik kra ur ten yuɣ
akken mi d yenna akka yewwet ɣer lǧib yekkes d anzaren nni llan ttwakeblen deg lkaɣeḍ
d widak d widak s yiman nsen i iɛeyyeḍ kovalev
qim ad ak nernu lattay
ad iketter rebbi lxir ik ɣef uɛaruḍ a meɛna ur zmireɣ ara ilaq iyi ad awḍeɣ alamma d axxam uɛiwed n ttrebya kullec ɣlay tagara yagi taḍeggalt iw a tt a deg ternuḍ arrac ameqqran nni ma nniɣ ak uxxam yessefraḥ yeḥrec dayen kan meɛna ulac ttawil swayes ara t sseɣreɣ
mi iruḥ yimeggi a amnernu n uɣiwen yegra d deg yiwen n waddad ur nesɛi isems iɣil s wamek i as d tuɣal twalit seg wakken lferḥ i deg iɛumm deg teswiɛt yerra t d
ulac s lmeḥadra i d yeddem anzaren is i d yuɣalen gar ifassen is i iga d uraw iḥekker deg sen yenna
s tidet d widak d widak s yiman nsen a tt a tama nni tazelmaḍt anda i d yemɣi uɛeqqa iḍelli tameddit
amajur qrib i as iserreḥ s taḍsa
maca di ddunit a kra ur yettdum yakan di dqiqa tis snat lferḥ ibeddu ineqqes mi d tewwḍ tis tlata irennu ixeṣṣi ciwiṭ akken alamma dayen yuɣal kra dinn yerked
kovalev yebda yettxemmim iwala dakken tamsalt ur
ɛad tefri s tidet anzaren tura dayen yufa ten maca ilaq as ad ten yerr ɣer umkan nsen
i ma ur ṭṭifen ara
akken i as d tusa tikti a yewraccex
ihi s yiwen uḥulfu n tugdi ur nettwafham yuzzel ɣer ṭṭabla yeddem d lemri acku yugad ad ten yerr s leɛweǧ
atna yifassen is ttergigin a tawaɣit ugin ad ṭṭfen
yewwi ten id ɣer zzat yimi s isuḍ acemma deg sen yerra ten ɣer umkan nni isawan i d yezgan gar leḥnak is kifkif ugin ugin akken ɣlit ɣlit ay ungifen  i sen yenna ad as tiniḍ s usɣar i mmugen mi ɣlin ɣef ṭṭabla gan yiwen usqerbeb am winn n tadimt
kovalev yessawel i ivan ad iruḥ ad d iẓer amsuji yellan yezdeɣ axxam nni yelhan akk deg uzadaɣ i ten icerken yezga d deg uannag amazwaru amsuji a d argaz i d yefkan ccuf yettaǧǧa iḥricen deg tamart is idehnen tameṭṭut is d tinn iqewwan iṣeḥḥan ṣṣbeḥ itett titteffaḥin akken kan i d ttwalwint ma d imi is ad twehmeḍ amek i t yessizdig imi yetteslil it yal taṣebḥit ɣef teɣzi n tlata n
lerbaɛ n tsaɛett yerna yettlekkin tuɣmas is s tlata n ccitat yemgaraden
ɣas ini as yewweḍ d dinn din yesteqsa uqbel si melmi i d teḍra tedyant syinn yeṭṭef d amajur kovalev seg tamart yehmez s uḍad alemmas amkan anda tuɣ llan wanzaren maca s yiwen n leqseḥ i yeǧǧan amajur ad yewwet s uqerru ɣer deffir armi t id iḥuza lḥiḍ deg tqelqult ulac deg s i yenna ṭṭbib iwexxer acemma ɣef lḥiḍ yumer it ad yassader aqerru s ciṭuḥ ɣer tama tayeffust yelles amkan nni n wazaren iga mmm yuɣal yenna as tura ad yassader aqerru s ɣer tama tazelmaḍt yelles yerna iga mmm akken ad tt yekfu yewwet daɣen s uḍad is am yizgelli ihi kovalev yesserwel aqerru s am uɛudiw nni i wumi ttumuqulen tuɣmas mi as ifukk asɛeddi amsuji ihuzz aqerru s yenna
awah d awezɣi xir ak ad teqqimeḍ akka xaṭer yezmer ad ak yeḍru kter iban zemren ad cudden lukan ad bɣuɣ ad ak ten cuddeɣ tura yakan meɛna kkes ccekk ar yezmer ad ak yeḍru kter laɛali
yelha ccɣel amek ara qqimeɣ bla anzaren yella kra sennig wannect a ur ẓriɣ d acu t ala iblis i as yessnen anda ara bineɣ s wudem am wa nekk sɛiɣ iḍ ayi yakan ttwaɛerḍeɣ ɣer sin tamusni n yexxamen aṭas n medden i y issnen amdya d tameṭṭut usemtar uwanek massa tchekhtareva akked massa
podtotchina tameṭṭut umsegraw unnig ɣas akken nettat mi ifat texdem ayen i iyi texdem ur ttuɣaleɣ ara tt waliɣ ala deg uxxam n ccreɛ deg leɛnaya k i d yerna kovalev s
yiwet n taɣect yettḥellilen ssenṭeḍ iten kan akken tzemreḍ ɣas ur qwimen ara awi d kan ad ṭṭfen ma ilaq ad ten ɛineɣ s ufus iw mi teḥreṣ teswiɛt ad ten ɛineɣ
yerna dayen ur ttuɣaleɣ ara ad ceḍḥeɣ ma ulac ad ḥerrken ma huzzeɣ iman iw tura ma d ayen yeɛnan lexlaṣ ik a t an ɣas kkes ccekk ayen yellan si tama w
amen belli i yenna umsuji s yiwen n ṣṣut ur nɛlay ur nudir maca ad twehmeḍ amek i yettqenniɛ werǧin i ttdawiɣ medden i yedrimen tura imi d kečč ad ddmeɣ kra seg wayen ara iyi tefkeḍ meɛna iwakken kan ur tetteččḥeḍ ara fell i ma d anzaren ik d tidet zemreɣ ad ten ssenṭḍeɣ d acu a t an ad ak ggalleɣ s limin ma ur iyi tumineḍ ara akken nniḍen ar d tuɣaleḍ tcemteḍ ugar
ssirid kan dima amkan nni s ṣṣabun d waman isemmaḍen cfu ar ɣas war anzaren ar d tiliḍ akken i ak yehwa yerna ma tuɣeḍ awal iw anzaren a err larkul deg uqedduḥ tegreḍ ten sdaxel neɣ xir ma tebɣiḍ smir deg lḥila nni snat tɣenǧawin n lmakla d aman n rriḥa d kra n lxell yeḥman amen belli ar d tegreḍ idrimen d iḥercawen nekk s yiman iw ad ten awiɣ ala ma ur tsemmḥeḍ ara deg sen
awah d lmuḥal ur ten znuzuyeɣ ara ɣas s wayen akk yellan axir ma ruḥen iyi
suref iyi i yenna umsuji i iteddun ad aruḥ nekk lemmer ufiɣ biɣiɣ ad k ɛiwneɣ meɛna uli dak xedmeɣ yerna teẓriḍ amek ɣeṣbeɣ
akken i d yenna akka yeffeɣ si texxamt s tikli n wid yesɛan ccan kovalev ur imuqel ara ula d udem is di
lhemm i deg yella iwala kan lekmum n tsedrit is mellulen am udfel i d yejban deg wid n ubalṭu s aberkan igzem itt di rray ad yaru i massa
podtotchina uqbel ad yeccetki fell as iwakken ad iẓer ma tewǧed ad as d tḥess s tinn n talwit
azekka nni
hattan wayen i d yeddan deg tebrat i as yura
a massa alexandra grigorievna
a t an ayen i ɣer tehwiḍ d ayen ur iqebbel leɛqel amen belli s lexdayem am tiyi ur d trebbḥeḍ ula d kra yerna ur iyi d tessenṭadeḍ ara yelli m ilaq ad teẓreḍ dakken tikkin i tettekkaḍ deg taluft yerzan anzaren iw d ayen i d yettwafḍḥen si zik d kemm kan mačči d ḥedd nniḍen i iyi d yesɣamen aqcar i d qecren seg umkan nsen tarewla i rewlen s ṣṣifa n yiwen unawur lḥaṣun annect a yakk d tamsalt n ssḥur ha d kemm i ten ixedmen ha d ḥedd i txellṣeḍ seg wid i d yelhan d lumur a
nekk si tama w a t an ɛeyyneɣ am ma ur uɣalen ara seg wass a
ɣer umkan nsen wanzaren iff i am d heddreɣ ihi d ccreɛ kan ara tt yefrun gar aneɣ
sɣur umdakel n lebda
platon kovalev
a mass platon kouzmitch
tabrat ik tessewhem iyi aṭas aṭas acku ur tt nwiɣ ara akka sɣur k ladɣa tuzzma i iyi d tettezzmeḍ ɣef wayen ur nelli a t an ad ak in iniɣ werǧin i d snubgteɣ anawur a iff i d tettmeslayeḍ la s ṣṣifa s taḥeqqanit la s tinn nniḍen d tidet yusa d philippe
ivanovitch potantchikov maca ɣas akken yessaram ad yaɣ yelli u yerna d argaz n lɛali yefhem yeɣra yexḍa i yir iberdan baqi werǧin i as ddiɣ deg wawal aqli k la d theddreḍ ɣef wanzaren ik tura ma yella ayen i d tqesdeḍ s waya belli tenwiḍ d aɛewwel i ɛewwleɣ ad ɛefseɣ ɣef nnif ik u ad ak d iniɣ ala
ɛinani aqli k ihi tɣelṭeḍ acku nekk d ayen nniḍen yakk i nwiɣ am akken teẓriḍ ma mazal tebɣiḍ yelli s tinn n leḥlalatta n d ayla k si tura ula d nekk d ayen kan ay ḍemɛeɣ si melmi ara tt tuḥwaǧeḍ a t a sslam n alexendra podtotchina
awah ur tt texdim ara i yenna kovalev mi yeɣra tabratt a iban mačči d nettat d ayen ur nettili tabrat yettwarun akka mačči d tinn n winn igan kra n tirmeggit
amnernu n uɣiwen tuɣ yetferreṣ deg lumur a acku ceyyɛen t yakan seg uɣiwen akken ad yeg tasestant deg tmennaḍt n uquqaz
meɛna amek s wanwa akarur i t ssufgen tagara n lḥal anef as lebḥer yawi t wannect a yakk
ma di tmanaɣt awal yella yuzzel ɣef leɛǧeb i d yeḍran am tannumi yal wa d acu i as yerna di tallit nni allaɣen llan ruḥen merra deg tmucuha n leɛǧubat kra n wakud uqbel medden tuɣ cɣlen d d termitin tidkiranin taqsiṭ n
ṭṭwabel yeddawaren deg uɣlad n konushenny tuɣ akken kan tɛedda ihi ur tettuhmem ara ma bdan qqaren yakan dakken inzer n umnernu n uɣiwen kovalev yella yettmerriḥ deg uɣlad ameqqran n nevski leǧwayeh n ttalta yerna seg wacḥal aya yal ass ttemǧuǧǧint d trebbuyaɛ n yewnafen yiwet n tikelt yeggull asen yiwen ar iwala t yekcem ɣer tḥanut n iunker ihi lɣaci yedhem
ɣer dinn armi i d uzzlen imsulta ireqqɛen acemma tagnitt
yiwen usemsar yellan d argaz yettuqadren i yuɣen imiren yeznuzu tiḥlawanin yemgaraden d tannumi tgaṭṭiwin tiquranin ɣef tewwura n yexxamen umezgun yessuli i ddemma n wakka kra n idebdar n wesɣar d idebdar iseḥḥan dayen kan yerna cebḥen nezzeh iga ten i yewnafen yebɣan ad bedden fell asen s ikupiken i umeshanay yiwen uknanar yettubedren ala s lxir iruḥ d ṣṣbeḥ zik seg uxamm is akken ad iwali ula d netta idemmer am netta am medden maca ala lefqeɛ i d yerna imi mi imuqel si ṭṭaq n tḥanutt nni deg wayen ara iẓer anzaren yeẓra kan yiwet tqemǧett n taḍudt d yiwet n tefelwit yummugen s ublasiggezideg tṣewwer tqecict yettseggimen abruɛ is d yiwen ilemẓi yebhan s tjilit is yeldin d tamart is xfifen i tt id ixeẓẓren seg waddag anda yuli tafelwit a tuɣ dinn i tsemmer ayen ɛcer snin aya
aknanar yeṭṭaxer iteddu yeqqar i yiman is s lɣiḍ  amek
d tatwilit n usiggez ɣef ublaḍ yeɛni ara d qelben annect a n lɣaci s tmenniwin kan ur nesɛi la afus la aḍar
syin yuzzel wawal dakken inzer n kovalev tura mačči deg uɣlad ameqqran n nevski i yettḥewwis meɛna deg tebḥirt n tavrichesky yerna seg wacḥal ya khozrev mirza tuɣ dinn i yezdeɣ yakan nnan d ula d netta mi t yeẓra yuhem deg wayen i d ibeddɛen di ddunt a llan ula d inelmaden n tkadimit n tugzemt yettwaceyyɛen ɣer din yiwet tmeṭṭut yettuqadren i d yekkan si twacult ineṣṣlen teḍleb seg uɛessas n tebḥirt a i wumi tceyyeɛ tabrat d tamaẓlayt ad yessken i warraw is tarat a yuqan u ad sen yefk fell as asegzi iwulmen ma yella wamek
ineḍruyen a yakk ssheblen imnerza imcerwlen ur nxeṭṭu ula deg yiwen n umnagar imi d wid iḥemmlen ad ssedhun tilawin maca ufan d simmal a keffun yexbiren deg ucekkar nsen acu kan si tima nniḍen tella terbaɛt d tamecṭuḥt n medden yettuqadren i yesseqdacen allaɣ nsen akken iwata widak iban ur sen yeɛǧib ara lḥal
yiwen wergaz yessaweḍ armi yenna s lɣiḍ d ameqqran dakken ur yefhim ara amek deg uwines yetqeddmen i deg ttidiren medden imiren mazal llan wid yettawin tixburin ur seḥḥant ur mɛinent yerna ayen i t yesswehmen daɣen d anabad ur nettarra lbal i temsal am tiyi argaz a iban seg wid yebɣan ad d sskecmen ddula deg kullec ula deg
d yiwen ugeldun afarisi
wanuɣ nsen n yal ass deg uxxam mi ara ttemhrwawen d tlawin nsen
syinna maca dayi daɣen taqsiṭ idel itt wagu d ameqqran ur neẓri ara maḍi amek tkemmel
ulac aɛeǧǧib ur d nḍerru di ddunit a yerna dima d tilufa ur nseɛɛu la afus la aḍar acku inzer a s yiman is i tt yerwin deg temdint ana yella yettmerriḥ s llebsa n usmetar uwanek yuɣal deg teswiɛt ɣer umkan is gar leḥnak n kovalev yiwen ur yeẓri amek maca annect a d ayen i d yeḍran ass n deg yebrir
ihi mi d yuki seg yiḍes imuqel iman is deg lemri amajur kovalev iwala anzaren is iqelleb s ufus is s tidet d anzaren is
aw  i yenna kovalev ixuṣṣ kan ad yecḍeḥ s lferḥ deg wagnes ɣas akken ḥafi i yella mi yeẓra kan ivan i d yewwḍen i yeṭṭef iman is yendeh fell as dinn din ad as d yawi ayen s wayes ara yessired dɣa akken mi yella yessirid yexẓer ɣer lemri s tidet a ten a dinn wanzaren is yesfeḍ udem is s tserfiṭ iɛawed imuqel a ten a dima deg umkan nsen
muqel kan ay ivan ikad iyi d yella uɛeqqa i d yemɣin da i yenna maca deg teswiɛt nni yeqqar daɣen deg wul is  tawaɣit mi ara y id yini ivan xaṭi a mass mačči kan ur tesɛiḍ ara aɛeqqa a t an ulac ula d anzaren  maca
ivan mi as yerra lewjab yenna as
aɛeqqa ur yelli anzaren ik ur ten yuɣ wara
yelha ziɣ ula d nekk mxelleɣ i yenna deg wul is akken la yesṭerdiq deg yiḍudan is dɣa imiren kan ata
ivan iakovlevitch yekka d deg tewwurt ikukra ad as t iniḍ d amcic yettewten ɣef tassemt i yeḥweṣ
ini d qbel i as iɛeyyeḍ kovalev si lebɛid ifassen ik zeddigit
zeddigit
d lekdeb
welleh ar zeddigit a mass
sken iten d ihi
kovalev yeqqim ivan iakovlevitch iheyya taserfiṭ dqiqa kan yeddem d abliru yerra as akk tamart is d kra si leḥnak is am tmagrisin nni n ssker yettnuzun di leswaq amek ihi  i yenna ivan akovlevitch i yiman is mi imuqel s anzaren nni imeyyel aqerru s ɣer tama yexẓer ɣer tama nniḍen  a ten a mmugen swaswa deg umkan nsen  i yerna yenna iḥekker deg sen ddeqs syin s lemḥadra d ukukuru am akken kan ara ixdem yiwen i yiman is iheyya d sin iḍudan akken ad d yeṭṭef anzaren nni seg yixef
akka d ayen i yellan d wa i d aseṭṭel n ivan
iakovlevitch
atan ahah balak i yuẓẓaf kovalev
ivan iakovlevitch iserreḥ i ufus is tenxuxel as werǧin i as traɛ am yimiren yuɣal yebda ijerreḍ cwiṭ cwiṭ s tmusett seddaw tamart yerna ɣas akken yuɛer as ad iseṭṭel i ḥedd war ma isers iḍudan is ɣef uḥric nni n wesriḥ deg tfekka baqi iga akken yezmer iɛan d iman is s uḍad alemmas i yessersu ama ɣef lḥenk neɣ ɣef udergis amedda n tuɣmas yessuref iɛewwiqen akk yellan armi yessaweḍ ifukk d ccɣel is
akken mi yewǧed kullec kovalev yelsa lqecc is s tɣawla yeɣra d i unehhar uceryul d abrid ɣer lqahwa mi yekcem si lebɛid i yessawel  ay aqehwaǧi awi d tafenǧalt n ccakula  deg teswiɛt nni dɣa imuqel ɣer lemri anzaren is a ten a dima deg umkan s lferḥ i d yezzi
ɣer deffir mi d yufa sin iserdasen deffir s ixẓer iten s ustehzi acku yiwen seg sen anzaren is ahat annect n tsqeflt n tjilit kan
syin iruḥ ɣer ugezdu n weɣlif anda yella yessutur ad as d fken amkan unmazul unebbaḍ neɣ ma ulac winn n llusi kan akken mi yekka deg termest imuqel daɣen ɣer lemri a ten a dinn ihi iɛadda ad d iwali amernu nniḍen n uɣiwen d amajur i tt yebnan ala ɣef usmesxer i wumi yeqqar dima mi ara as d ihedder s uɛekki  ssneɣ k keččini d timqessett  deg ubrid iteddu yeqqar deg wul is  tura ma ur yeṭṭerdeq ara umajur s taḍsa mi ara iyi d iẓer ihi kullec iseggem  maca ur t id yufi ara yelha lebḥer yawi t  i yenna d yiman is d ubrid is yemlal d massa podtotchina tameṭṭut umesgraw unnig tella tedda d akked yelli s s wannuz i sent yerra sslam maca ula nutenti qublent it id s lecraḥa ihi tura ur t ixuṣṣ wara iqeṣṣer yid sent ddeqs taswiɛt iwkkaen kan ad t id iwalint yekkes d ccemma n wesriḥ icumm deg snat tenzar netta la yeqqar deg wul is  ad iyi d teṭṭfemt a tilawin a kra n tyuzaḍ ur ttaɣeɣ ara yelli m ccah ala ma teqbel iyi nettat par amour imiren ula d nekk qebleɣ
akka ihi i yuɣal umajur kovalev yettmerriḥ deg uɣlad ameqqran n nevski deg yexxamen umezgun di yal amḍiq amzun akken kra ur d yeḍri anzarern is qqimen kan akken llan ur malen ula ɣer yiwet n tama seg yimiren winn t id yemlalen ad t yaf yennecraḥ dima la yettezmumug yettnadi ɣef tullas icebḥen yiwwas ufan t yuɣ ula d tasfift uẓayer wissen acimi imi ur yewwiḍ d amnay ula deg yiwen uẓayer
d ta i d tamɛayt yeḍran di tmanaɣt ugafa n temnekda nneɣ wessiɛen tura ma nmuqel akken ilaq ad naf s tidet yella wayen ur nettwaman deg s annect a war ma nehḍer ɣaf wayen akk yessawhamen anzaren i d yennesren akka kan weḥd sen si babi tsen d uban i d banan deg yemḍiqen yemxalafen s ṣṣifa n umsemtar uwanek yerna amek yeɛni ur d ifaq ara kovalev belli ur yezmir ara yiwen ad iger tullɣa deg uɣmis ɣef wanzaren
dayi mačči ɣef ubarar i ilaq ad ixelleṣ fell as i bɣiɣ ad d meslayeɣ acku ur lliɣ ara seg yimcḥaḥen maca d ayen ur nettmagga d lɛib yerna ur yecbiḥ ara
ternuḍ daɣen ayen nniḍen amek armi wwḍen wanzaren ɣer daxel n weɣrum yewwan yerna iwacu ɣur
ivan iakovlevitch s yiman is awah d ayen ur fehhmeɣ
sin a n wawalen ddan d s tefransist ula deg teḍrist tanaṣlit n tullist tin n trusit
maca d acu yettḥeyyiren maḍi maḍi d imura yettextirin isental am wiyi ad d iniɣ kan tidet aya d ayen yettaǧǧan amdan yenɛetbar yerna awah awah d ayen ur fehhmeɣ tamezwarut mačči d ayen ara d yeglun s lfayda i tmurt ternuḍ ɣer s ɣer s ulac lfayda ur telli
annect a yakk d lḥaṣun ur ẓriɣ ara d acu t
maca ɣas akken ad tili kan tɣawsa ara nqebel deg wannect a syinn tezmer ad tili tis snat tis tlata tewwteḍ akkin imi ulac anda ur d ḍerrunt teɣyal u mi ara nxemmem akken iwulem nezmer kan ad d naf kra
akken bɣun inin medden tilufa am tiyi teḍerrunt d di ddunit d tidet d tixeṭṭay kan maca ḍerrunt d
i unermes d umsuɣel n tullist tira ɣer tiɣzert samir